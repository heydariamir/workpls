<!DOCTYPE html>
<html lang="en">
	<head>
		<meta charset="UTF-8" />
		<meta name="viewport" content="width=device-width, initial-scale=1.0" />
		<title>کتاب فقه انتظامی</title>
		<link rel="stylesheet" href="./assets/fontawesome/css/all.min.css" />
		<link rel="stylesheet" href="./assets/css/main.css" />
	</head>
	<body>
		<div class="home">
			<a href="#" class="home-icon">
				<i class="fas fa-home"></i>
			</a>
		</div>
		<div class="sidebar-wrapper">
			<input type="checkbox" id="btn" hidden />
			<label for="btn" class="menu-btn">
				<i class="fas fa-bars"></i>
				<i class="fas fa-times"></i>
			</label>
			<nav id="sidebar">
				<div class="sidebar-title">منو</div>
				<ul class="list-items">
					<li>
						<a href="#"><i class="fas fa-home"></i>خانه</a>
					</li>
					<li>
						<a href="#"><i class="fas fa-search"></i>جستجو</a>
					</li>
					<li>
						<a href="#"><i class="fas fa-cog"></i>تنظیمات</a>
					</li>
					<li>
						<a href="#"><i class="fas fa-user"></i>درباره ی ما</a>
					</li>
					<div class="icons">
						<a href="#"><i class="fas fa-message"></i></a>
						<a href="#"><i class="fas fa-phone"></i></a>
						<a href="#"><i class="fas fa-link"></i></a>
					</div>
				</ul>
			</nav>
		</div>
		<header class="main-header header">
			<div>
				<span>کتاب فقه انتظامی</span>
			</div>
		</header>
		<section class="infobox-wrapper">
			<section class="infobox-section">
				<h1>موضوعات</h1>
				<p>از میان موضوعات زیر انتخاب کنید</p>
				<div class="infobox-container">
					<div class="infobox" style="background-color: #e7edff">
						<div class="icon">
							<img
								src="./assets/icons/icon-police-blue.svg"
								alt="police"
							/>
						</div>
						<h2>اصول پلیس های تخصصی</h2>
						<p>مطالعه ی اصول تخصصی پلیس</p>
					</div>
					<div class="infobox" style="background-color: #fff1e7">
						<div class="icon">
							<img
								src="assets/icons/icon-police-purple.svg"
								alt="police"
							/>
						</div>
						<h2>اصول تخصصی موضوعی</h2>
						<p>مطالعه ی اصول تخصصی موضوعی</p>
					</div>
					<div class="infobox" style="background-color: #e7ffe7">
						<div class="icon">
							<img
								src="assets/icons/icon-police-grey.svg"
								alt="police"
							/>
						</div>
						<h2>اصول عمومی</h2>
						<p>مطالعه ی اصول عمومی</p>
					</div>
				</div>
			</section>
		</section>

		<div class="dropdown-container">
			<div class="dropdown">
				<button
					class="dropdown-toggle"
					id="dropdown-button-id"
					aria-expanded="false"
					aria-haspopup="true"
					aria-controls="dropdown-menu-id"
				>
					اصول عمومی
				</button>
				<ul
					id="dropdown-menu-id"
					class="dropdown-menu"
					role="menu"
					aria-labelledby="dropdown-button-id"
				>
					<li role="menuitem">
						<a href="#season-1" data-item-number="1">اصول عمومی</a>
					</li>
					<li role="menuitem">
						<a href="#season-2" data-item-number="2">اصول موضوعی</a>
					</li>
					<li role="menuitem">
						<a href="#season-3" data-item-number="3"
							>اصول پلیس های تخصصی</a
						>
					</li>
				</ul>
			</div>
		</div>

		<div class="menu-slide-wrapper menu-slide-wrapper-1" id="season-1">
			<section class="menu-slide">
				<div class="box-wrapper">
					<div class="box">
						<h2>عناوین اصول عمومی</h2>
						<ul>
							<li><span>1</span> حقوق و وظایف کارکنان</li>
							<li><span>2</span> بیت المال</li>
							<li><span>3</span> تکریم ارباب رجوع</li>
							<li><span>4</span> امور عبادی و فرائض دینی</li>
							<li><span>5</span> اسماء مقدسه</li>
							<li><span>6</span> وسایل نقلیه موتوری</li>
							<li><span>7</span> موقوفات</li>
							<li><span>8</span> خرید کالای ایرانی</li>
							<li>
								<span>9</span>
								امر به معروف و نهی از منکر
							</li>
							<li><span>10</span> حقوق متهمین</li>
							<li><span>11</span> منازل سازمانی</li>
						</ul>
					</div>
				</div>
			</section>
		</div>
		<div class="menu-slide-wrapper menu-slide-wrapper-2" id="season-2">
			<section class="menu-slide">
				<div class="box-wrapper">
					<div class="box">
						<h2>عناوین اصول موضوعی</h2>
						<ul>
							<li><span>1</span> فرماندهی و مدیریت</li>
							<li><span>2</span> مأموریت و عملیات</li>
							<li><span>3</span> ورود به منزل</li>
							<li><span>4</span> دوربین البسه</li>
							<li><span>5</span> دستگیری و تحت‌ نظرگاه</li>
							<li><span>6</span> بازجویی</li>
							<li><span>7</span> آموزش</li>
							<li><span>8</span> اموال مکشوفه</li>
							<li>
								<span>9</span>
								تعقیب و مراقبت
							</li>
							<li>
								<span>10</span> برگزاری مراسم و جلسات فرهنگی
							</li>
							<li><span>11</span> موسیقی و غنا</li>
							<li><span>12</span> تفریح، سرگرمی و مسابقه</li>
							<li><span>13</span> مخبرين، عوامل و منابع</li>
							<li><span>14</span> تجسس و شنود</li>
							<li><span>15</span> طعمه‌گذارى</li>
							<li><span>16</span> تعزیر متهمان</li>
							<li><span>17</span> تنظیم گزارش</li>
							<li>
								<span>18</span> پارکینگ‌های طرف قرارداد با
								انتظامی ج.ا.ا.
							</li>
							<li><span>19</span> رشوه</li>
							<li><span>20</span> نظارت و بازرسی</li>
							<li><span>21</span> حقّ‌الکشف</li>
						</ul>
					</div>
				</div>
			</section>
		</div>
		<div class="menu-slide-wrapper menu-slide-wrapper-3" id="season-3">
			<section class="menu-slide">
				<div class="box-wrapper">
					<div class="box">
						<h2>عناوین اصول پلیس های تخصصی</h2>
						<ul>
							<li><span>1</span> گذرنامه</li>
							<li><span>2</span> اتباع بيگانه</li>
							<li><span>3</span> بین الملل</li>
							<li><span>4</span> ديپلماتيک</li>
							<li><span>5</span> اطلاعات و امنیت عمومی</li>
							<li><span>6</span> بهداشت و درمان</li>
							<li><span>7</span> جذب و گزینش</li>
							<li><span>8</span> راهور</li>
							<li><span>9</span> مبارزه با مواد مخدر</li>
							<li><span>10</span> مبارزه با قاچاق كالا و ارز</li>
							<li><span>11</span> مرزبانی</li>
							<li><span>12</span> آگاهی، تشخیص هویت</li>
							<li><span>13</span> پلیس زن</li>
						</ul>
					</div>
				</div>
			</section>
		</div>

		<div class="book-content-container">
			<pre class="book-content" id="book-content-1">
				فقه انتظامی
				
				اصول و احکام شرعی لازم‌الرعایه  انتظامی ج.ا.ا.
				
				سازمان عقیدتی سیاسی انتظامی جمهوری اسلامی 
				ایران
				دفتر ضوابط شرعی
				
				فروردین 1403
				 
				</pre
			>
			<pre class="book-content" id="book-content-2">
____________________________________

				فقه انتظامی 
				مجموعه اصول و احکام شرعی لازم الرعایه 
				دفتر ضوابط شرعی سازمان عقیدتی سیاسی انتظامی جمهوری اسلامی ایران
				تدوین و تالیف: کارگروه تدوین اصول شرعی لازم الرعایه 
				ناظر محتوایی: محمد باقر روحانی فر 
				ویراستار: دانیال حیدری 
				طراحی جلد: مهدی عبدالرحمن
				صحفه آرایی: سینا کامور
				نوبت چاپ: اول 
				سال چاپ: بهار ۱۴۰۳ 
				شمارگان: ۱۳۰۰۰ نسخه 
				نشانی: تهران، انتهای بزرگراه کردستان شمال، خیابان رشید یاسمی غربی، سازمان عقیدتی سیاسی انتظامی جمهوری اسلامی ایران تلفن ۸۸۰۵۴۶۱۴
				____________________________________
				
				ارتقاء هوشیاری و بصیرت دینی و انقلابی آحاد کارکنان خدوم نیروی انتظامی و خانواده آنان و نظارت بر پیاده سازی موازین شرعی در تمام فرایندها و روش های علمی نیرو مورد انتظار است.
				مقام معظم رهبری مدظله العالی و فرمانده کل قوا 27/03/1397
				 
				
				
				تقدیر و تشکر
				بدینوسیله مراتب تقدیر و تشکر دفتر ضوابط شرعی سازمان عقیدتی سیاسی انتظامی از کلیه بزرگوارانی که ما را در تهیه این مجموعه یاری نمودند، از جمله هیئت رئیسه محترم ساع.س انتظامی و به ویژه ریاست محترم سازمان حضرت حجت الاسلام و المسلمین سید علیرضا ادیانی و اعضای کارگروه تدوین اصول شرعی لازم الرعایه، سردار سرتیپ دوم پاسدار سلیمان ملک‌زاده، بهزاد کاظمی، روحانیون محترم علی جهانگرد، حجت الله رحمانی، جناب سرهنگ مجیدی و جناب سرهنگ سید خلیل غفاری اعلام می‌نماید.
				
				رئیس دفتر ضوابط شرعی ساع.س انتظامی ج.ا.ا.
				محمد باقر روحانی فر
				</pre
			>
			<pre class="book-content" id="book-content-3">
پيش‌گفتار
				فقه، عهده‌‌‌‌‌‌د‌‌ار ترسیم برنامه و راه زندگی در ابعاد مختلف عبادی، اقتصادی، سیاسی، اجتماعی و رابطه انسان با خداوند و روابط انسان‌ها با یکدیگر و با عالم طبیعت می‌باشد. عبادات، مناسک، حرام و حلال الهی و احکام خانواده و نظام حلّ اختلاف و خصومت‌ها و چگونگی جلب رضایت الهی و بایدها و نبایدها در فقه بیان شده است و به خاطر گسترش و نقش فقه در زندگی و سعادت انسان، علم فقه، از شریف‌ترین علوم خوانده شده است. در جامعه اسلامی همه فعالیّت‌ها و تلاش‌ها و قانون‌گذاری‌ها و تنظیم دستورالعمل‌ها، باید در چارچوب اسلام و فقه اسلامی قرار بگیرد و هیچ‌کس مجاز به خروج از این قواره نمی‌باشد. 
				سازمان انتظامی جمهوری اسلامی ایران که متولّی مبارزه با منکرات، ناهنجاری‌ها، بی‌قانونی‌ها، بی‌انضباطی‌ها و ناامنی‌ها در جامعه و در تلاش برای گسترش معروف‌ها و خوبی‌ها است و بدین لحاظ دارای مأموریت‌های متعدد می‌باشد، لازم است رعایت دقیق احکام شرع مقدّس اسلام را در حین مأموریت‌ها مدّ‌نظر قرار دهد و به کمک سازمان عقیدتی سیاسی آحاد کارکنان را با بایدها و نبایدهای شرعی آشنا و آن‌ها را مکلّف به رعایت آن نموده و هدایت نماید.
				سازمان عقیدتی سیاسی که یادگار ارزشمند امام راحل (قدّس‌سره) می‌باشد و در سال 1358 تشکیل شده است، ماموریت ارتقای معنویت کارکنان و نظارت بر رعایت دقیق موازین شرعی را بر عهده دارد و مکلّف به تنظیم وظایف و احکام فقهی و اصول شرعی لازم‌الرعایه می‌باشد. دفتر ضوابط شرعی ساعس انتظامی ج.ا.ا. در راستای اجرای فرمان مقام عظمای ولایت و فرماندهی معظم کل قوا امام خامنه‌ای مد ظله العالی مبنی بر «نظارت بر پیاده‌سازی موازین شرعی در تمام فرایندها و روش‌های عملی نیرو ... » اقدام به تهیه اصول و احکام شرعی لازم الرعایه بر اساس فتاوا و مبانی فقهی معظم له در حوزه‌های مختلف نموده است. 
				کتاب حاضر، حـاوی اصول شرعی لازم‌الرعایه عمومی، موضوعی و تخصصی با عنوان فقه انتظامی در راستای پاسخ به نیاز مبرم انتظامی ج.ا.ا. در شناخت حدود و ثغور شرعی بودن فرآیندها و روش عمل خویش است. در تهیه این کتاب که حاصل تلاش‌های کارگروهی متشکل از نخبگان حوزوی، حقوقی و فرهنگی در بیش از هفتاد جلسه است، علاوه بر دقت در مسیر تدوین اصول مذکور قابلیت اجرا، کاربردی بودن و مطابقت با امکانات و شرایط ماموریتی انتظامی ج.ا.ا. نیز مد‌نظر قرار گرفته است. ان‌شاء‌الّله با رعایت دقیق مطالب مندرج در آن، گامی بلند در جهت تحقق سازمان متدین برداریم. 
				
				</pre
			>
			<pre class="book-content" id="book-content-4">
				<b class="bold">حقوق و وظایف کارکنان:</b>
				1. هنگام ملاقات حضوري کارکنان و مراجعه کنندگان زن – به صورت انفرادي – با کارکنان مرد و مسئولان، باید از بستن درب اتاق خودداري گردد.
				2. لازم است مأموران زن و مرد از شوخی و رفتارهای نامتعارف با یکدیگر در محيط كار پرهيز نمایند.
				3. تخلف از قوانین و مقررات در انجام وظایف و مأموریت‌ها‌ شرعاً جایز نیست.
				4. در تدوین ضوابط و مقررات انتظامی ج.ا.ا.، ضمن رعایت کامل مفاد اصول شرعی لازم‌الرعایه می‌بایست تمامی نظامات، آیین‌نامه‌ها، رهنامه‌ها، دستورالعمل‌ها و ... پس از تدوین و تنظیم نهایی و پیش از ابلاغ، از نظر انطباق با موازین شرعی، به تأیید سازمان عقیدتی سیاسی انتظامی ج.ا.ا. برسد.
				5. رفتار و گفتار فرماندهان با کارکنان تحت امر خود، باید طبق موازین اسلامی و با رعایت معیارهای اخلاقی و قانونی باشد. 
				6. تنبیه بدنی متهم و متخلّف؛ جایز نیست.
				7. استفاده از شبکه‌های اجتماعی در صورتی که ضد نظام بوده و خوف مفسده و وقوع در حرام نیز وجود داشته باشد؛ جایز نیست.
				8. تفاوت در نحوه پرداخت اضافه‌کاری و کارانه بین رؤسا و کارکنان زیر مجموعه، اگر برابر قانون و مقررات باشد، اشکال ندارد. 
				9. کارکنانی که با وجود منع سازمانی به شغل دوم مشغول می‌‌شوند، اگر چه تخلف کرده‌اند اما درآمدشان حرام نیست.
				10. ورود یا عضویت در احزاب و گروه‌هاي سیاسی و تبلیغ به نفع یا برضد اشخاص وابسته به گروه‌هاي سیاسی برای هیچ یک از کارکنان جایز نیست.
				11. اخـذ تـرفیـع بـا ارائه مـدرک تـقلـبی؛ جایز نیست.
				12. دریافت حق مأموریت باید طبق ضوابط و مقررات و در مقابل انجام فعالیت باشد و بدون انجام کار، فرد مستحق دریافت آن نیست و موجب ضمان است.
				13. سستی و کوتاهی در حفاظت از اسناد طبقه‌بندی شده، جایز نیست.
				14. بیان مسائل داخلی یگان خدمتی که موجب افشاي اسرار سازمانی و خلاف قانون باشد؛ حتی براي اعضاي خانواده جایز نیست.
				15. اخذ هرگونه وجه، هدیه، درصدانه (پورسانت) و ... در قبال انجام یا ترک وظایف محوله تحت هر شرایطی و با هر عنوانی، جایز نیست.
				16.  هرگونه سوءاستفاده از لباس و موقعیت شغلی جایز نیست.
				17.  رسیدگی خارج از نوبت به امور کارکنان انتظامی ج.ا.ا. از سوی برخی از اداره‌ها که با هدف تکریم ایشان صورت می‌پذیرد، در صورتی‌که موجب تضییع حق دیگران گردد، جایز نیست.
				18. اگر در اثر کوتاهی نگهبان، اموال سازمان به سرقت برود، ضامن است و باید جبران نماید. 
				19. اگر ابزار و وسایل سازمانی در هنگام استفاده متعارف، از بین برود یا دچار خسارت شود، کسی ضامن نیست، مگر آن‌که کوتاهی شده باشد، که در این صورت فرد کوتاهی کننده ضامن جبران خسارت می‌باشد.
				20. استفاده از میوه درختان سازمان که در محل عبور قرار گرفته‌اند در صورتی‌که منع نشده باشد، در حد خوردن در همان محل جایز است، ولی بردن آن جایز نیست.
				21. استفاده از فیش‌های غذای دست کاری شده یا بیشتر از سهمیه خود برای دریافت غذا جایز نیست و غذایی که با آنها گرفته می‌شود، غصب است و تصرف در آن حرام و موجب ضمان است.
				22. زیاده‌روی در مصرف بیت‌المال مثل روشن گذاشتن چراغ یا دستگاه‌ها، حرام و موجب ضمان است. اما اگر هزینه و استهلاک خاموش و روشن کردن، بیشتر از هزینه مصرف باشد خاموش کردن جایز نیست.
				23. استفاده شخصی از خودروی سازمانی جایز نیست، مگر در حدی که عرفاً استفاده در آن مقدار به کارکنان و مدیران اجازه داده شده است.
				24. تصرف در اموال سازمانی بدون اختیار و خارج از ضوابط، جایز نیست و موجب ضمان است.
				25.  ملاک در بنزین دادن به فرد نیازمند و حمل و بکسل خودروهای در راه مانده توسط خودروی سازمانی، قانون و مقررات و اجازه مسئولان صاحب اختیار است ولی چنانچه در معرض خطر است او را نجات دهند.
				26.  چشم‌پوشی پلیس از متخلفان، به دلیل ملاحظات دوستانه و روابط نزدیك یا فامیلی، جایز نیست.
				27. تسهیل و تسریع کار برای همکاران اگر باعث تخلف از قانون و یا موجب ضایع شدن حق کسی باشد، جایز نیست.
				28.  به کارگیری سربازان در امور مغایر با شأن سربازی، ممنوع بوده و استفاده از ایشان در امور شخصی جایز نیست.
				29.  هرگونه مراوده و برقراري ارتباط کارکنان با اتباع بیگانه، تابع قوانین و مقررات بوده و تخلف از آن جایز نیست.
				30. کارکنان باید فعالیت افرادي که در سازمان علیه دین و حاکمیت نظام مقدس جمهوري اسلامی ایران، در حال تبلیغ و... می‌باشند را در اسرع وقت به مسئولان مربوط اطلاع‌رسانی نمایند.
				31. کارکنان مرد، می‌بایست نسبت به رعایت سیمای صالحین ملتزم بوده و از پیرایش به سبک خاص که موجب جلب توجه باشد و پوشش به نحوي که انگشت‌نما و لباس شهرت محسوب شود، خودداری نمایند.
				تبصره: کوتاه کردن ریش با شماره حداقل چهار و بلندکردن آن برای کارکنان انتظامی ج.ا.ا. در حد متعارف مجاز بوده و باید از آرایش سر و ریش به سبک خاص خودداری نمایند.
				32. کارکنان مرد باید از مراجعه بدون دلیل به اتاق کارکنان زن خودداری نمایند.
				33. مطالعه نامه‌های اداری که جهت اقدام بر روی میز همکاران قرار گرفته است اگر منع قانونی دارد یا مسئول مربوط اجازه نداده است، جایز نیست.
				34. سهل‌انگارى يا عدم رعايت مسائل حفاظتى در رفتارهاى ادارى، براى كاركنان جايز نيست. 
				35. هر نوع عمل و اقدام مأموران كه موجب بدنام شدن نظام می‌شود، حرام و جبران آن واجب است.
				36. مخفى كردن اسناد، مدارك و پرونده‏ها توسط كاركنان به علت ترس از ايراد بازرسان كه منجر به برخوردهاى انضباطى مى‏شود در صورتی‌که مأموريت و وظيفه قانونى آنان، ارائه اسناد مذكور است، جايز نيست. 
				37. اظهار بی‌علاقگی نسبت به پوشیدن لباس نظامی و عدم رعایت ضوابط و آئین‌نامه‌ها بعد از استخدام؛ جایز نیست.
				38. در مزاحمت‏هاى ناخواسته و غير عمدى که برای همسايگان یگان‌های انتظامی به وجود می‌آید؛ در صورت رعايت جوانب امر و احتياط، مسئوليتى متوجه مأموران نمى‏باشد.
				39. در ترجیح اعزام به ماموریت یا رسیدگی ماموران به مشکلات حاد شخصی؛ ملاک، نظر مسئول صاحب اختيار است. 
				40. چنانچه لباس مأموران نجس شده و لباس مناسب براى تعويض يا وقت كافى براى تطهير وجود نداشته باشد، نماز آنان در صورتى‌كه نمى‏توانستند به وظيفه برهنگان، كه در رساله‏هاى عمليه آمده است، عمل كنند، صحيح است و اعاده ندارد. 
				41. مامور نمی‌تواند از قبول مأموريت محوّله كه انجام فرائض دينى در آن ميسّر نيست، خودداری نماید و باید فرائض دینی را با توجه به شرایط انجام دهد.
				42. استخاره تكليف‌آور نيست و برای انجام مأموريت نباید استخاره گرفته شود. 
				43. در شرایط اضطرار واقعی، چنانچه کارکنان در حین انجام مأموریت، برای حفظ جان خود یا دیگری ناچار باشند، جایز است فعل واجبی را ترک یا حرامی را مرتکب شوند، ولی چنانچه خسارت جانی و مالی به اشخاص وارد شود، باید از بیت‌المال جبران شود. 
				44. رعایت نکردن اصول بهداشتی و ایمنی و  چنانچه منجر به خسارت مادی یا معنوی برای خود، همکاران و سازمان گردد جایز نیست و چنانچه منجر به خسارت دیگران شود، موجب ضمان است.
				45. پرداخت جریمه ماشین شخصی که به علت تخلف غیرضروری راننده حین ماموریت صورت گرفته است، به عهده راننده است و پرداخت آن از بودجه سازمان جایز نیست؛ مگر آن‌که عدم رعایت قانون در مأموریت ضرورت داشته و مسئول وی از بودجه‌های مجاز در اختیار خود پرداخت کند. 
				46. خرید کارکنان از فروشگاه‌ها یا سوار شدن وسایل نقلیه که فروشنده یا مالک به دلیل لباس و شغل مأمورین تخفیفی را ارائه می‌دهد اگر با هدف چشم‌داشت و توقع تخفیف و سوء‌استفاده از شغل و لباس باشد جایز نیست.
				47. پرداخت کرایه استفاده از خودروی شخصی برای انجام ماموریت‌های سازمانی با اجازه مسئول صاحب اختیار قانونی، اشکالی ندارد.
				48. دریافت هدیه از اموال دولتی، چنانچه بر اساس مقررات یا توسط مسئول صاحب اختیار تهیه شده باشد؛ اشکال ندارد.
				49. تعویض هدیه شخصی با هدایای سازمانی با سلیقه شخصی، حتی در صورت هم ارزش و هم قیمت بودن، جایز نیست.
				50. تخلف کارکنان پایور و وظیفه از وظایف محوله سازمانی، جایز نیست و چنانچه موجب خسارت و زیان شود، باید جبران نماید.
				51. قرائت تنبيهات در صبحگاه با ذکر نام افراد جايز نيست.
				52. مصرف وام معین از قبیل «خرید کالا» در موارد دیگر مانند «تعمیر منزل و ادای دین» جایز نیست.
				53. جابجایی کارکنان وظیفه و یا اختصاص محل مناسب خدمتی به آن‌ها به علت سفارش دوستان یا همکاران، اگر موجب تخلف از قانون و مقررات یا ضایع شدن حق کسی و یا بدبینی به نظام اسلامی و مسئولان شود؛ جایز نیست.
				54. خودکشی کارکنان حتی در زمانی که احتمال می‌دهند در اثر فشار شکنجه، اسرار نظامی را فاش خواهند کرد؛ جایز نیست.
				55. کارکنان انتظامی ج.ا.ا. باید در امر ازدواج و انتخاب همسری که منطبق با قوانین نیروهای مسلح باشد به ضوابط و مقررات سازمان پایبند باشند.
				56. شرط‌بندی در مسابقات با ادوات جنگی که کاربرد نظامی و دفاعی دارند، اشکال ندارد.
				57. چنانچه اعطاى مرخصى بيش از استحقاق ساليانه به كاركنان با اشتباه سهوی متصديان كارگـزينى صورت گرفته باشد؛ باید جبران شود. 
				58. سفارش پذیری درصورتی‌که موجب نقصان در انجام مأموریت اداری و تخلف از قانون و ضایع شدن حق کسی نباشد، اشکال ندارد.
				59. تدریس در بیرون از سازمان در وقت اداری و دریافت حق‌التدریس بابت آن تابع قانون و مقررات است و تخلف از آن جایز نیست.
				60. باید از انجام كارهايى مانند پخش صداى موزيك صبحگاهى و غیره در صورتی‌كه موجب ايذاء مردم گردد، خودداری شود. 
				61. اشتغال به شغل دوم بخاطر نياز مالى، در صورتی‌که منع قانونى داشته باشد، جايز نيست. 
				62. در انتقالات سازمانى، اعزام به ماموریت‌های طولانی مدت و خدمت اقماری كاركنان انتظامی ج.ا.ا.، مصلحت سازمان مقدم است؛ ولى باید تا حد‌امکان به گونه‏اى انجام شود كه باعث ايجاد مشکل حاد در خانواده کارکنان نگردد. 
				63. چنانچه ماموران به دلیل طولانی شدن ماموریت، وقت يا حوصله‏اى براى رسيدگى به خانواده خود نداشته باشند، در صورتی‌که ضرورت كارى اقتضا كند، اشكال ندارد. 
				64. تخلف از قانون به بهانه ايجاد كينه در افراد متخلف نسبت به ماموران و خطرات ناشی از آن جايز نيست. 
				65. مقاومت کردن و اقدام به جوسازی و تشویش اذهان، در مقابل امر فرمانده در کارهایی که نظر کارکنان با نظر فرمانده تطبیق ندارد، جایز نیست.
				66. چنانچه فرمانده یا مدیر به کار یا به شرایط موجود اشراف و اطلاعات کافی نداشته باشد؛ نیروی تحت امر در صورتی‌که اطلاعات کافی دارد مکلف است نظر مشورتی به فرمانده ارائه نماید.
			</pre>
			<pre class="book-content" id="book-content-5">
				<b class="bold">بیت‌المال:</b>
				67. انجام امور شخصی در ساعات اداري تابع مقررات و اجازه مسئول مافوق صاحب اختیار است و استفاده از امکانات و کارکنان سازمانی به مقدار متعارف و یا با اذن کسی که از نظر شرعی و قانونی حق اذن دارد، بدون اشکال است و در غیر این‌ صورت ضِمان‌آور است. 
				تبصره: امورشخصی مانند تغییر خودر، ساخت و ساز، مکالمات تلفنی، مطالعه درسی، دیدوبازدید دوستانه، سرگرمی‌های رایانه‌ای، لوازم التحریر و نظایرآن.
				تبصره: مقدار متعارف یعنی به مقداری که مورد ضرورت و نیاز است و شرایط کاری بیانگر اذن به کارمندان، به این مقدار از استفاده است.
				68. فرماندهان، رؤسا و کارکنان باید ضمن استفاده صحیح و حفظ بیت‌‌المال، امکانات و بودجه سازمان را در چارچوب قوانین و مقررات و برابر میزان اختیارات قانونی استفاده نمایند.
				69. کمک مالی به کارکنان پایور و وظیفه بی‌بضاعت و شرکت در مجالس ترحیم و ... کارکنان و بستگان آن‌ها با استفاده از بودجه و امکانات سازمانی، درچارچوب قانون و مقررات و بر‌اساس میزان اختیارات قانونی مسئولان اشکال ندارد.
				70. زیاده‌روي و اسراف در استفاده از آب، برق، گاز، تلفن و سوخت خودروها حرام و موجب ضمان است.
				71. کسی که شرایط دریافت وام یا مزایا از بیت‌المال را ندارد، جایز نیست به اعتبار آن شرایط و مزایا از بیت‌المال وام بگیرد و اگر به این عنوان چیزی دریافت کرد، تصرف در آن جایز نیست.
				72. اگر احدی از کارکنان، مال یا حقی از سازمان طلب دارد، نمی‌تواند به جای طلب خود، اموال سازمان را بردارد و برای مطالبه آن باید از راه‌های قانونی اقدام نماید. 
				73. مصرف نمودن اموال دولتی در غیر موردی که اجازه داده شده، در حکم غصب است و موجب ضمان می‌باشد. مگر آن‌که با اجازه قانونی مقام مسئول بالاتر صورت بگیرد.
				74. دريافت پول در برابر ساعات اضافه‏اى که کارى در آنها انجام نشده جايز نيست و واجب است، بازگردانده شود.
				75. حیف‌و‌میل اموال بیت‌المال و سهل‌انگاری در نگهداری از آنها جایز نیست و فرد سهل‌انگار نسبت به خسارت وارده ضامن است و باید جبران نماید.
				تبصره: در صورت حیف‌و‌میل و ایراد خسارت یا داشتن بدهی، باید به شماره حساب اعلام شده انتظامی ج.ا.ا. برگردانده شود و اگر زمان طولانی بر آن گذشته است به قیمت روز جبران نماید. 
				76. انجام امور شخصی درخواست شده از طرف مسئولان یا همکاران، توسط مسئولان خرید، اگر به وظیفه مقرره او لطمه نزند و سبب تحمیل هزینه به بیت‌المال نشود، با رضایت او مانع ندارد.
				77. از رده خارج كردن تجهيزات ادارى و ... قبل از موعد مقرر آن، در صورتى‌كه قابل استفاده باشند، جايز نيست.
				78. خوابیدن در وقت اداری چنانچه برخلاف مقررات و بدون اجازه فرمانده باشد، جایز نیست.
				79. پذيرايى از بازديد كنندگان سازمانى با غذاهاى متنوع و تناول اين غذاها توسط بازرسان در صورتی‌که از مصادیق اسراف و تبذير و تخلف از قانون و مقررات باشد، جايز نيست.
				80. چنانچه مأموران بر خلاف مقررات از اموال سازمانی استفاده شخصی نموده باشند موظف هستند؛ حداقل آنچه را كه يقين دارند، به بيت‌المال برگردانند.
				81. استفاده از لوازم خودروهاى سازمانى فرسوده و خارج از رده و تعويض آنها با لوازم خودروى شخصى جايز نيست.
				82. همراه بردن خانواده در ماموریت‌های سازمانی با اجازه مسئول صاحب اختیار اشکال ندارد.
				83. تماشاى برنامه‏هاى تلويزيون در ساعات ادارى و در محل‌كار، در صورتى‌كه موجب اخلال در انجام امور محوله شود، جايز نيست.
				84. استفاده شخصى از گياهان دارويى يا خوراكى كه در برخى از يگان‏ها به صورت خودرو رشد مى‏كنند، تابع اجازه مسئولان صاحب اختيار است.	 
				85. استفاده از كاغذ سفيد يا پوشه، به عنوان سفره، از مصادیق تضييع اموال بيت‌المال بوده و جايز نيست.
				86. اختصاص امكانات ويژه به مديران، در صورتی‌که در چارچوب قانون و مقررات باشد، اشكال ندارد.
				87. فرماندهان در صورتی می‌توانند به نیروهای خود مجوز استفاده از امکانات اداری و وسایل سازمانی را بدهند که این اختیارات از طرف قانون و مقررات به آنان داده شده باشد.
				88. مصرف بيت‏المال در امور تشریفاتی مثل تکریم و معارفه و ... به مقداری که صلاح نیرو در آن باشد و اسراف و تبذير محسوب نشود و خلاف مقررات هم نباشد، جايز است.
				89. چنانچه دیدار با والدین و بستگان مستلزم اضافه ماندن در سفر به نام مأموریت باشد و نیز موجب لطمه خوردن به اصل مأموریت شود و استفاده از خودرو در صورتی‌که جزئی محسوب نشود، جایزنیست؛ مگر با اجازه مسئول صاحب اختیار.
				90. نذر کردن و قربانی کردن از اموال بیت‌المال جایز و نافذ نیست.
				91. دریافت هدیه از اموال دولتی چنانچه بر اساس مقررات یا توسط مسئول صاحب اختیار تهیه شده باشد؛ اشکال ندارد.
				92. خرید کالا و ذخیره آن برای سال آینده از اعتبارات سازمان که تا پایان سال هزینه نشده است، اگر طبق مقررات و با اجازه مسئول صاحب اذن باشد؛ اشکال ندارد.
				93. در صورت ایراد خسارت و ضرر به اموال سازمان توسط کارکنانی که آموزش لازم را ندیده‌اند و عدم گذراندن آموزش لازم را به اطلاع فرماندهان ومسئولان خود‌،‌ رسانده باشند‎‌ و‌ فرماندهان بر دستور خود اصرار کرده باشند؛ جبران خسارت وارده بر عهده فرماندهان و مدیر کوتاهی کننده است.
				94. تعویض دکوراسیون، میز، صندلی‌ها وسایل و امکانات قابل استفاده سازمانی، اگر خارج از ضوابط و مقررات باشد، جایز نیست.
				95. صرف بیت‌المال در خرید کتاب توسط مسئولین برای ویترین و قفسه‌هـای محـل کـار خودشان در حالی‌که هیچ‌گاه از آن استفاده نمی‌کنند؛ جایز نیست.
				96. استفاده شخصی افراد از اموال ضایعاتی سازمان و تملک آنها در صورتی‌که مسئولین سازمان از آنها اعراض کرده‌ و قابل استفاده در جای دیگری از سازمان نبوده و ارزش مالی نداشته باشند، بعد از کسب اجازه از مسئول مربوط، اشکال ندارد.
				97. استفاده شخصی از بیت‌المال حرام و موجب ضمان است و اگر کسی از سال‌ها قبل چنین کاری کرده باشد باید بر‌اساس نرخ تورم به قیمت روز جبران نماید.
				اقدام به امدادرسانی با روش‌های غیر مصوب برای جلوگیری از ضرر به بیت‌المال و آسیب بیشتر؛ با هماهنگی مقام مافوق صلاحیت‌دار اشکال ندارد.
				</pre>
			<pre class="book-content" id="book-content-6">
				<b class="bold">تکریم ارباب رجوع:</b>
				98. متوليان امور، بايد نسبت به تامین نيروى انسانى کافی به منظور انجام به موقع امور ارباب‌رجوع اقدام نمایند و سهل‌انگارى و مسامحه در اين خصوص جايز نيست.
				99. اطلاع‌رسانی تغییر قوانین و مقررات به منظور جلوگیری از تضییع حقوق ارباب‌رجوع، واجب است.
				100. کارکنان باید در اسرع‌وقت نسبت به رسیدگی به امور مراجعه کنندگان با احساس مسئولیت و دلسوزي اقدام نموده و تعویق بدون دلیل کار آنان جایز نیست.
				101. امتناع از پذیرش درخواست یا شکایت مراجعه کنندگان ضعیف‌الحجاب که شئون اسلامی را رعایت نمی‌کنند، جایز نیست ولی کارکنان باید با رعایت شرایط، امر به معروف و نهی از منکر نمایند و البته اگر فرد، هتاک بوده و کشف حجاب کرده باشد؛ مجرم است و باید از ارائه خدمت به او خودداری شود.
				102. برخورد تحقیر‌آمیز و توهین به دستگیرشدگان و بستگان ایشان که برای پیگیری امور مراجعه می‌کنند، جایز نیست.
				103. برگزارى مراسم مذهبى از قبیل زیارت عاشورا و... در ساعات ادارى و پذیرایی با هزینه بیت‌المال اگر جزء برنامه‏هاى مصوب كاركنان است، با رعايت رسيدگى به كار ارباب‏‌ رجوع‏ اشكال ندارد.
				104. درخواست تعمیر خودروی سازمانی از شاکی یا ارباب رجوع در قبال انجام وظيفه جايز نيست.
				105. در صورتی‌که رسیدگی خارج از نوبت به شکایت ارباب رجوع کهنسال یا ناتوان باعث تضییع حق دیگران ‌شود، انجام این کار جایز نیست؛ مگر این‌که رضایت دیگران جلب و یا قانون و مقررات برای این گونه افراد، اولویت و حق تقدم قائل شده باشد.

			</pre>
			<pre class="book-content" id="book-content-7">
				<b class="bold">امور عبادی و فرائض دینی:</b>
				106. اگر براساس دستور فرماندهی، شرکت در مراسم نماز جماعت الزامی باشد؛ اطاعت لازم است و باید کارکنان در نماز شرکت کنند.
107. قرآن خواندن کارکنان در اثناء کار اداری در صورتی‌که منافاتی با آمادگی برای کار نداشته باشد و موجب تضییع حقوق مراجعین نبوده و ممانعتی از سوی مسئولین صورت نگرفته باشد؛ اشکال ندارد.
108. خواندن نماز روی فرشی که از شرکت‌ها و یا نهادهای خصوصی گرفته شده است و اهدا کننده به امید تخفیف در برخی تخلّفات آن را هدیه نموده است، جایز نیست و در فرض مذکور، گرفتن فرش اشکال شرعی دارد.
109. به تعویق انداختن نماز کارکنان واحدهای انتظامی، به دلیل اجرای مأموریت و رسیدگی به درخواست مردم (زمان اوج کاری) از اول وقت اشکال ندارد؛ ولی قضای‌ عمدی نماز‌ جایز نیست؛ مسئولان باید به گونه‌ای تدبیر نمایند که کارکنان تا حدّ امکان، نماز را در اول وقت اقامه کنند.
110. اماکن انتظامی اجاره‌ای، چنانچه صاحب آن، به دلایل مختلف، خواستار تخلیه ملك باشد حضور در این مکان ها، اگر احراز شود که مالک رضایت ندارد، حکم غضب را دارد و نماز در آن‌ها صحیح نمی‌باشد. 
111. غسل نمودن و وضو گرفتن با آبی که بهای آن به علت کمبود اعتبار توسط انتظامی ج.ا.ا. به سازمان آب پرداخت نگردیده، چون در نهایت پرداخت می‌شود و مصالحه می‌گردد، از نظر شرعی بلامانع است.
112. در صورت خودداری کارکنان از انجام واجبات دینی و بی‌تأثیر بودن امر به معروف، فرمانده می‌تواند از تنبیه انضباطی، در چارچوب قانون و مقررات و آئین نامه استفاده نماید.
113. سربازان در دوران آموزشی حکم مسافر را دارند، نماز آنها شکسته است و نمی توانند روزه بگیرند، مگر اینکه قصد اقامت ده روز بکنند، که در این صورت نماز آنها تمام و روزه ایشان صحیح است.
114. خمس عبارت است از مالی که هر فرد واجد شرایط، طبق ضوابط خاصی باید بپردازد و برای کارکنان، اولین سالگرد دریافت حقوق، می‌تواند سر‌سال خمسی محسوب شود.
تبصره: خمس در لغت به معنی یک پنجم است و در اصطلاح یکی از واجبات مهم مالی در دین اسلام به شمار می‌رود و عبارت است از 
« مالی که هر فرد واجد شرایط به نسبت یک پنجم طبق ضوابط خاصی باید بپردازد»
تبصره: در هفت چیز خمس واجب می‌شود: منفعت کسب، معدن، گنج، مال حلال مخلوط به حرام، جواهری که به واسطه غواصی یعنی فرو رفتن در دریا به دست می‌آید، غنیمت جنگ و زمینی که کافر ذمی از مسلمان بخرد.
115. کارکنانی که بین محل سکونت و محل کارشان هر ده روز حداقل یک مرتبه سفر می‌نمایند، باید از سفر دوم به بعد نماز خود را تمام بخوانند و روزه آنها صحیح است. اما اگر ده روز در جایی بمانند، در سفر اول نمازشان شکسته است و نمی‌توانند روزه بگیرند.
116. پاداشی که سازمان پرداخت مى‏كند متعلّق خمس نيست. 
117. اگر اضافه‌كار، تا سر سال خمسى باقى بماند، متعلّق خمس است.

			</pre>
			<pre class="book-content" id="book-content-8">
				<b class="bold">اسماء مقدسه:</b>
				118. چاپ و نشر و استفاده از اسماء خداوند متعال و آیات قرآن در نشان و سربرگ مکاتبات اشکال ندارد.
119. همراه داشتن ادعيه، قرآن، نشان حاوى اسماء جلاله در لباس و... در سرویس‌های بهداشتی به خودى خود اشكال ندارد؛ ولى اگر اين عمل اهانت محسوب می شود، جایز نیست.
120. برای امحای شرعی اسماء خداوند متعال، آیات قرآن کریم و نام حضرات معصومین (علیهم‌السلام) می‌توان آن‌ها را دفن نمود یا به وسیله آب به خمیر تبدیل کرد.
تبصره: تقطیع با دست یا دستگاه خردکن در صورتی‌که اهانت محسوب نشود، اشکال ندارد.

			</pre>
			<pre class="book-content" id="book-content-9">
				<b class="bold">امور مالی و پشتیبانی:</b>
				121. تأخیر در پرداخت به موقع مطالبات معوقه کارکنان، با عنايت به گذشت زمان و کاهش ارزش پول، در صورتی‌که برابر قانون و به دور از سهل‌انگارى باشد، مسئوليتى متوجه سازمان و مسئولان نمى‏كند. 
122. تصرف در بودجه و اعتبار سازمانی برای استفاده در موارد غیر ابلاغی و خارج از اختیارات قانونی، مثل قرض دادن به کارکنان نیازمند و ... جایز نیست و در صورت تخلف، گیرنده و پرداخت کننده هر دو ضامن هستند.
123. وجوهی که از افراد، شرکت‌ها و کارخانه‌ها در حساب بانک یا بنیاد تعاون باقی می‌ماند، اگر امکان برگشت آن وجوه به صاحبانش وجود ندارد به مالکیت بانک یا بنیاد در نمی‌آید و باید به حساب ستاد پیگیری فرمان حضرت‌ امام رحمت‌الله‌علیه واریز شود.
124. اگر پول سازمان به حساب شخصی مسئول خرید یا ... واریز شود و به آن پول سودی تعلق بگیرد، مربوط به سازمان است.
125. تهيه و ارائه اسناد صورى و غيرواقعى باهر نیتی از قبیل جلوگيرى از عدم برگشت اعتبار، جايز نيست.
126. استفاده شخصی از پول اداره با نیت جايگزين کردن، خلاف شرع بوده و علاوه بر جبران، بايد توبه نماید. 
127. صرف هزینه براى منازل سازمانى فرماندهان بايد برابر قانون و مقررات و در حدّ متعارف باشد. 
128. ثبت زمان شروع، پایان و نوع و سایر اطلاعات مربوط در برگ مرخصی باید مطابق مقررات و به صورت واقعی و دقیق باشد و تخلف از آن جایز نیست. 
129. واگذارى شغل صورى جهت دريافت مزايا به فردى كه در آن شغل خدمت نمى‏كند جايز نيست؛ مگر در مواردى كه برابر مقررات، مجاز باشد.
130. اقامه نماز در منازل سازمانى، ساختمان‏هاى ادارى و... که بدون دريافت مجوز از سوى شهردارى احداث مى‏شود، اشكال ندارد، ولى مسئولان بايد قانون و مقررات مربوط را رعايت كنند.
131. دريافت هزينه سوخت برای خودروهای سازمانی از ارباب‌رجوع يا فرد متهم جايز نيست. 
132. کارکنان می‌توانند اقلام استحقاقى خود از قبيل واكس، قند، چاى را به افراد خارج از سازمان درصورتى‌كه منع قانونى نداشته باشد، واگذار نمایند. 
133. معوقاتى كه به كاركنان پرداخت مى‏شود جزء درآمد سال قبض به حساب مى‏آيد؛ بنابراين، اگر قبل از رسيدن سال خمسى مصرف شود، خمس ندارد.
134. قرار دادن نام اقوام، همکاران و سایرین، برخلاف مقررات توسط افراد دخیل در برگزاری مزایده‌‌ها و مناقصه‌ها، جایز نیست.
135. سهل‌انگاری در نگه داری صحیح کالا و تحویل و یا استفاده از آن پس از انقضای تاریخ مصرف، موجب ضمان است.  
136. اضافه کردن مالیات به مبلغ قرارداد و فاکتور، تابع قانون و مقررات است و تخلف از آن جايز نيست.
137. نگه‌داشتن اعتبارات سازمانی مانند ساير منابع و ردیف‌های خارج از شمول در حساب شخصی، خلاف قانون بوده و جایز نیست. 
138. پرداخت اضافه‌كارى بين كاركنان بايد برحسب ساعت کاری واقعی بوده و تقسیم آن به طور مساوی بین کارکنان جایز نیست. 
139. عدم رعايت شرايط دريافت وام جایز نیست. 
140. فروش لباس و كفش سازمانى كه داراى برچسب «غير‌‌قابل ‌‌فروش» مى‏باشد، جايز نيست.
141. کلیه مطالبات متعلق به کارکنان انتقالی بايد به موقع به آنان پرداخت شود.
142. کوتاهی در استفاده از مصالح استاندارد توسط پیمان‌کاران طرف قرارداد در ساخت‌وساز اماکن انتظامی ج.ا.ا.، از مصادیق اتلاف بیت‌المال بوده و حرام است.
143. تعیین تکلیف اقلام مکشوفه فاسد‌شدنى صرفا با دستور مرجع قضائی بوده و دخل‌و‌تصرف در آن با هماهنگی مرجع قضائی اشکالی ندارد. 
144.  انتظامی ج.ا.ا. موظف است از سود یا احقاق حقی که متوقف بر دروغ است، اجتناب کرده و با طرفی وارد معامله شود که با راستگویی به حق و حقوق خود می‌رسد.
145.  وعده دروغ به پیمانکاران و طلب‌کاران سازمان به دلیل نبود بودجه؛ به بهانه مصلحت جایز نیست.
146.  ارائه فاکتور غیر واقعی برای وسیله‌ی خریداری شده؛ جایز نیست.
147.  اعلام آمار غیر واقعی برای دریافت بودجه بیشتر، جایز نیست.
148.  درخواست اقلام مورد نیاز، بالاتر از میزان برآورد، به منظور تحقق نیاز واقعی، جایز نیست و مشکل عدم تامین نیاز واقعی را باید از راه درست و قانونی حل کرد.
149.  تهیه کالای مغایر با ضوابط و مقررات و ذکر کالایی دیگر به جای آن در فاکتور، جایز نیست.
150.  خرید اجناس بدون کنترل ‌کیفیت و احراز شرایط مطلوب سازمانی جایز نبوده و در صورت وارد کردن خسارت به بیت‌المال موجب ضمان است.
151.  دریافت وجهی به عنوان هدیه از فروشنده و یا تخفیف شخصی گرفتن جایز نیست و آنچه را که دریافت می‌کند باید به اداره یا شرکتی که مامور خرید آن است تسلیم کند.
152.  خرید کارکنان برای انتظامی ج.ا.ا. از شرکتی که بعد از وقت اداری در آن کار می‌کنند و دریافت در‌صدی به عنوان حق الزحمه، جایز نیست.
153.  خرید وسایل اداری و اقلام مصرفی که احتمال گران‌تر شدن آن‌ها می‌رود، بدون اذن مسئول صاحب اختیار جایز نیست و موجب ضمان است.
154.  اگر خرید کالاهای وارداتی و استفاده از آن‌ها باعث تقویت دولت‌های کافر و استعمارگر، که دشمن اسلام و مسلمین هستند، شود و یا قدرت مالی آنها را برای هجوم به سرزمین‌های اسلامی یا مسلمانان در سرتاسر عالم تقویت کند، واجب است که از خرید و به کارگیری و استفاده ازآنها خودداری کنند.
155. اگر برآورد یا نظرکارشناسی موجب خسارت به بیت‌المال شود، چنانچه با دقت و بدون قصور باشد، خسارت متوجه کسی نیست، در غیر این صورت برآوردکنندگان ضامن‌ هستند. 
156.  هرگونه کوتاهی در نگهداری بیت المال، جایز نیست و در صورت وارد شدن خسارت، فرد مقصر ضامن است. 
157.  دیون مالی به بیت‌المال باید حتما به حساب همان اداره واریز شود و درصورت عسر و حرج در رساندن به حساب همان اداره، باید به حساب خزانه داری کل واریز شود.
158.  برای برگرداندن اموال سازمانی چنانچه عین اموال موجود باشد عین آن و در صورت تلف شدن، قیمت آن و اگر اجرت‌المثل داشته باشد علاوه بر عین مال یا قیمت آن، باید اجرت‌المثل نیز به همان اداره برگردانده شود یا به حساب خزانه‌داری کل واریز شود.
159. هزینه کردن مازاد بودجه به بهانه تمام کردن آن، برای کارهایی که مورد نیاز سازمان نبوده و خلاف مقررات است، شرعا جایز نیست و موجب ضمان است.
160.  تعویض وسیله‌ قابل استفاده، برای جلوگیری از بروز خسارت بزرگتر‌ با رعایت مقررات سازمان، اشکال ندارد، ولی دور انداختن آن در صورتی‌که قابل بهره‌برداری در جای دیگر یا فروش باشد؛ جایز نیست.
161. چنانچه کمک‌های جمع‌آوری شده برای موردی خاص مثل حسینیه و ... بوده باشد، شرعا واجب است در همان مورد مصرف شود و تخلف از نیت بانیان جایز نیست، مگر آنکه برای تغییر، مجددا اجازه گرفته شود.
162. دریافت هزینه چاپ عکس صحنه‌ها و... از صاحب پرونده، برخلاف وظایف سازمانی، جایز نیست.
163. هزینه کردن بودجه در غیر محل تعیین شده، اگر بر خلاف مقررات باشد، جایز نیست.
164. پرداخت همزمان اضافه‌کار و حق‌الزحمه جایز نیست و اگر کار در وقت اداري قابل انجام باشد، اضافه‌کاري تعلق نمي‌گيرد و موجب ضمان است.
165. اخذ هرگونه مساعدت از افراد، سازمان‌ها و ارگان‌ها باید با رعایت سه محور ذیل باشد:
الف) با قوانین و مقررات مغایرت نداشته باشد. 
ب) موجب وهن انتظامی ج.ا.ا. نگردد.
ج) خوف مفسده نداشته باشد.
تبصره: اخذ هرگونه مساعدت از ارباب رجوع، به طور کلی جایز نیست.
تبصره: مفسده در اصطلاح فقه به چیزی گفته می‌شود که زمینه گناه را برای انسان فراهم می کند.

			</pre>
			<pre class="book-content" id="book-content-10">
				<b class="bold">وسایل نقلیه موتوری:</b>
				166. پرداخت جریمه ماشین شخصی که به علت تخلف راننده حین ماموریت صورت گرفته است، به عهده راننده است و پرداخت آن از بودجه سازمان جایز نیست؛ مگر آنکه به اقتضای ماموریت عملیاتی و تخلف اجتناب ناپذیر بوده باشد که مسئول وی از بودجه‌های مجاز در اختیار خود می‌تواند پرداخت کند. 
167. در خسارات وارده به خودروی سازمانی؛ در حین مأموریت اگر ضرورت مأموریت ایجاب می‌کرده و کسی کوتاهی نکرده باشد، خسارت وارده به عهده سازمان است؛ ولی اگر شخص، مقصر باشد، ضامن خسارت برابر مقررات است.
168. جابجایی لوازم وسایل نقلیه پس از انجام مزایده جایز نیست.
169. جواز استفاده از وسایل نقلیه و اموال دولتى، تابع مقررات است و مسئول هر اداره، در حدى كه مجاز در اجازه دادن باشد، مى‏تواند اجازه بدهد و هر كس كه بدون مجوز استفاده كرده باشد، ضامن است.

			</pre>
			<pre class="book-content" id="book-content-11">
				<b class="bold">آشپزخانه:</b>
				170. عدم دقت در طبخ غذا و حیف و میل کردن مواد غذایی، اگر از روی عمد باشد، حرام و موجب ضمان است.
171. آموزش مسائل شرعی مبتلابه کارکنان آشپزخانه از قبیل طهارات، نجاسات، خوردنی‌ها و آشامیدنی‌ها لازم و ضروری است. 
172. مواد غذایی که در آشپزخانه اضافه مى‏آيد در صورتی‌که نگهدارى آن براى وعده بعد، بدون فاسد شدن ممكن نباشد، به افرادى كه مصرف مى‏كنند، داده شود و یا جهت خوراك حيوانات جمع‌آورى شود اشکال ندارد و از ريختن آن به سطل زباله پرهيز شود. 

			</pre>
			<pre class="book-content" id="book-content-12">
				<b class="bold">موقوفات:</b>
				اموال موقوفه در نیرو های مسلح بر سه قسم‌اند: 
1.	موقوفه منفعتی که به صورت اجاره جهت بهره‌برداری از منافع آنها، در اختیار نیروهای مسلح قراردارند که حق‌الاجاره آنها، توسط متولی موقوفه یا سازمان اوقاف برای اجرای نیت واقف هزینه می گردد.
2.	موقوفه غیر منقول انتقاعی که جهت بهره‌برداری مستقیم در اختیار ن.م. می‌باشند و باید مطابق نیت واقف باشد. 
3.	اموال موقوفه منقول که جهت استفاده در اماکن و مراکز نیرو‌های مسلح به خصوص مساجد و حسینیه‌ها، وقف شده‌اند و متولی منصوص ندارند، تولیت آنها از سوی مقام معظم رهبری مدظله‌العالی به رئیس سازمان عقیدتی سیاسی به عنوان شخصیت حقوقی محول شده است.
173. فرماندهان و مسئولان ن.م. وظیفه دارند ضمن حفظ و مراقبت از موقوفات در اختیار (اعم از منقول و غیر منقول) در استفاده و بهره‌برداری، به وقف نامه و نیت واقف (اعم از موضوع وقف، مکان وقف و کیفیت استفاده از مال موقوفه) دقیقاً توجه کرده و رعایت نمایند. 
174. هرگونه استفاده و بهره‌برداری از قبیل فروش، تبدیل، خارج کردن از محل، امانت یا اجاره دادن، تغییر کاربری و... مغایر با نیت واقف، بدون موافقت و اخذ نظر متولی جایز نیست و موجب ضمان است.
175. مجرد جمع‌آوری پول از افراد خیر برای خرید لوازم و تجهیزات، وقف محسوب نمی‌شود ولی بعد از خرید لوازم و قرار دادن آنها در اماکن عمومی مانند مسجد، حسینیه و... جهت استفاده، وقف معاطاتی محقق می‌شود و نیازی به اجرای صیغه وقف ندارد.
176. در صورت تعیین شخصیت حقوقی به عنوان متولی از سوی واقف، موافقت سازمان برای قبول تولیت لازم است و در صورت موافقت سازمان، تفویض آن به دیگری جایز نیست و در صورت انتصاب فرد جدید با همان عنوان، تولیت به فرمانده و مسئول جدید منتقل خواهد شد. 
177. در صورت ثبوت وقفیت مال و عدم اطلاع از جهات مختلف وقف، از قبیل موضوع مصرف، مکان وقف و موقوف علیهم، جهت تعیین تکلیف (به دلیل تفویض تولیت) از عقیدتی سیاسی مربوط، استعلام گردد.
تبصره: لازم است فرماندهان و مسئولان نیروهای مسلح به پشتیبانی رده خود دستور بدهند که املاک و اموال موقوفه زیر مجموعه مدیریتی خود را با ذکر دقیق مشخصات ثبت نموده و بهره‌برداران را نسبت به تکالیف شرعی در قبال موقوفه، توجیه نمایند.
تبصره: طبق تدبیر مقام معظم رهبری مدظله‌العالی تولیت اموال و موقوفات (منقول) بدون متولی در انتظامی ج. ا. ا. به ریاست سازمان عقیدتی سیاسی انتظامی ج. ا. ا. تفویض شده است. 
178. هرگونه دخل و تصرف در موقوفات اعم از اموال و املاک، برخلاف نیت واقف جایز نبوده و می‌بایست بر اساس نظر واقف یا متولی وقف اقدام گردد.

			</pre>
			<pre class="book-content" id="book-content-13">
				<b class="bold">انتشارات:</b>
				179. چاپ منشورات سازمانی که از نظر شکلی و محتوایی پاسخگوی نیاز جامعه هدف نبوده و قابل استفاده نباشد، اسراف و حرام است. 
180. چاپ و انتشار عمدی و بدون کارشناسی و برآورد دقیق، بیش از حد نیاز و ضرورت، که مورد بهره‌برداری کارکنان یا خانواده‌ها قرار نمی‌گیرد، حرام و موجب ضمان است.
181. فروش، تخمیر، معدوم کردن و سایر بهره‌برداری‌ها از قبیل نظافت و سایه‌بان از نشریات، کتب و بنر باطله و.. خارج از مقررات و بدون رعایت موازین شرعی مربوط جایز نیست. 

			</pre>
			<pre class="book-content" id="book-content-14">
				<b class="bold">خرید کالای ایرانی‏:</b>
				182. لازم است کلیه خریدهای انتظامی ج.ا.ا. از تولیدات و محصولات داخلی باشد و خرید محصولات خارجی که نمونه تولید داخلی دارند جایز نیست. 
183. تبلیغ کالاي غیر ایرانی در فروشگاه‌های انتظامی – به جز مواردي که مشابه داخلی ندارد، جایز نیست.
184.  چنانچه خرید کالای با کیفیت پایین‌تر؛ از شرکت‌های درون سازمان برخلاف ضوابط و مقررات و موجب زیان سازمان باشد، جایز نیست.

			</pre>
			<pre class="book-content" id="book-content-15">
				<b class="bold">امر به معروف و نهی از منکر‏:</b>
				185. امر‌ به ‌معروف و نهی ‌از ‌منکر تکلیف شرعی است و باید انجام شود. موظف بودن دستگاه‌های دیگر باعث سقوط تکلیف نمی‌شود.
186. امر به مستحبات و نهی از مکروهات، مستحب است و امر به واجبات و نهی از محرمات واجب می‌باشد.
187. انجام امر به معروف ونهي ازمنکر؛ وظیفه شرعی است و نیاز به اذن والدین و همسر، ندارد.
188. امر به معروف و نهي از منکر در دين مبين اسلام از واجبات برشمرده شده و همانند سهل‌انگاري در انجام ساير واجبات مثل نماز و روزه، براي افراد مقصر مجازات و عواقب اخروي دارد. 
189. امر به معروف و نهی از منکر زبانی باید به شیوه و لحن نرم باشد و درصورتی‌که این روش تاثیر‌گذار نباشد، می‌توان لحن را بدون توهین و افترا تشدید کرد. بنابراین باید: 1- لحن تذکر خوب و شیوه بیان مناسب و تاثیرگذار باشد. 2- موقعیت و شرایط محیطی فرد لحاظ شود. 3- ارتکاب آگاهانه یا غیر‌عمدی منکر در نظر گرفته ‌شود. 4- حکم مساله هم بیان شود.
190. در مواقعي که امر ‌به‌ معروف و نهي ‌از ‌منکر بر شخصی اثر ندارد و ممکن است از سر لجاجت، جري‌تر شود، اگر با هیچ شیوه‌ای احتمال تاثیر وجود ندارد، تکلیف امر و نهی لسانی ساقط است.
191. امر به معروف و نهی از منکر زبانی وظیفه‌ای همگانی است و مراتب بالاتر باید طبق قوانین و مقررات اقدام شود.
192. وظیفه آمر به معروف و ناهی از منکر در مقابل فرد هتاک، امر به معروف و نهی از منکر زبانی آرام و بدون هتاکی است (گفتن و رد شدن) و بقیه امورات طبق قانون و مقررات انجام گیرد.
193. کشته شدن آمر به معروف و ناهی از منکر در صورتی‌که طبق ضوابط شرعی عمل کرده باشد، حکم و پاداش شهید را دارد.
194. امر به معروف و نهی از منکر بر کارکنان انتظامی ج.ا.ا. در لباس سازمانی، با رعایت حداقل شرایط؛ واجب می‌باشد.
195. امر به معروف و نهی از منکر لسانی توسط کارکنان انتظامی ج.ا.ا. در لباس شخصی، تابع شرایط عمومی از قبیل احتمال تاثیر و عدم وجود خطر جانی و ... است.
196. بد اخلاق بودن فرد، موجب رفع تکلیف امر به معروف و نهی از منکر نمی‌شود، البته باید به گونه‌ای امر به معروف و نهی از منکر انجام دهد که مؤثر باشد.
197. شیوع و فراگیر شدن منکر از قبیل بدحجابی و ... موجب ساقط شدن وجوب امر به معروف و نهی از منکر نمی‌شود. 
198. اگر انجام معروف و ترک منکر نیاز به تکرار امر و نهی داشته باشد، تکرار آن واجب است.
199. چنانچه امر به معروف و نهي از منكر موجب شکسته شدن دل، خجالت و ناراحتی کسی شود؛ در صورتی‌که فرد طبق ضوابط شرعی و قانونی عمل کرده باشد، اشکالی ندارد.
200. امر به معروف و نهی از منکر در صورت احتمال تاثیر، واجب فوری است.
201. در امر به معروف و نهی از منکر زبانی، در صورتی‌که احتمال ضرر جانی- مالی -آبروئی وجود داشته باشد، تکلیف ساقط است؛ مگر در لباس سازمانی و به حکم وظیفه.
202. شرم و حیا و يا پايين بودن جايگاه و درجه باعث ساقط شدن تکلیف امر به معروف و نهی از منکر نمی‌شود.
203. درصورتی‌که احراز شود، فرد به گناه بودن کار خود آگاهی دارد؛ با وجود سایر شرایط، نهی از منکر وی؛ واجب است و چنانچه علم به گناه بودن کار خود نداشته باشد، آگاه کردن او واجب است.
204. چنانچه امر ‌به ‌معروف و نهی‌ از ‌منکر مسئولین، ضرر قابل توجهی برای آمر و ناهی داشته باشد، امر و نهی به صورت مستقیم و حضوری واجب نیست و باید از راه‌های دیگری مثل گزارش به سلسله مراتب اقدام شود.
205. امر به حجاب در خانواده به روشی که بهترین تاثیر را دارد؛ واجب است.
206. تجسس از عیب دیگران جایز نیست، ولی در صورتی‌که در معرض دید دیگران و اجتماع، گناه انجام دهد؛ وظیفه، امر به معروف و نهی از منکر است.
207. هم کلام شدن با نامحرم براي امر به معروف و نهي از منکر، اگر از مصاديق خوف وقوع در گناه باشد، جایز نیست.
208. صرف انزجار و کراهت قلبی از منکر کافی نیست و باید با ابراز آن به نحوی که صدق امر به معروف و نهی از منکر شود، اقدام گردد.
209. انجام منکر و ترک معروف توسط آمر و ناهی، مجوز ترک امر به معروف و نهی از منکر نمی‌شود.
210. تذکر زبانی به غير‌مسلمان در صورتی‌که مقررات جمهوری اسلامی را رعایت نکند (مثلا حجاب) لازم است.
211. امر به معروف و نهی از منکر زمانی که جان آمر در خطر است، واجب نیست، مگر آن که اصل دین، نظام اسلامی، قرآن یا احکام ضروری دین در خطر باشد که در این صورت بذل جان واجب است.
212. اگر گناه و منکر کارکنان علنی باشد، باید نهی از منکر نیز در جمع انجام شود.
213. در امر به معروف و نهی از منکر زبانی یا کتبی، هر شیوه‌ای که تاثیرگذارتر است مقدّم می‌باشد.
214. معاشرت با کسی که نماز نمی‌خواند اشکال ندارد؛ اما باید ضمن معاشرت او را نصیحت و نهی از منکر نمود تا مسیر زندگی‌اش تغییر کند.
215. امر به معروف و نهی از منکر در قالب فضای مجازی هم واجب است.
216. امر به معروف و نهی از منکر یک تکلیف شرعی است و به شیوه‌ای که موثر باشد و موجب هتک حرمت نشود، باید انجام شود.
217. ماموران انتظامی در لباس سازمانی باید با حفظ موازین شرعی، فریضه امر به معروف و نهی از منکر را انجام دهند و ترس از شکایت یا موقعیت شغلی موجب سقوط تکلیف نمی‌شود.
218. چنانچه امر ‌به‌ معروف و نهي ‌از‌ منکر از طريق صندوق‌های مبادی نظارتی مؤثر بوده و غرض حاصل می‌شود؛ با این کار تکلیف ساقط می‌شود، در غیر این صورت باید از راه‌های دیگری مثل گزارش به سلسله مراتب اقدام شود.
219. حفظ حرمت افراد لازم است؛ ولی امر به معروف و نهی از منکر هم تکلیف شرعی است و باید انجام گیرد.
220. در صورت کوتاهی ماموران در امر به معروف و نهی از منکر، تذکر لسانی بر دیگران واجب است.
221. نهی از منکر لسانی خودروها با صدای موسیقی بلند که موجب اذیت و آزار مومنین شود واجب است.
222. در صورتی‌که نهی از منکر متوقف بر جواب ندادن سلام كسي كه فعل حرام انجام مي‌دهد باشد؛ جایز است.
223. امر به معروف و نهی از منکر کردن حتی نسبت به فرد مصر بر گناه در صورت احتمال تاثیر، واجب است.
224. امر به معروف و نهی از منکر کسانی که به منکر و معروف آگاهی دارند نیز باید با رعایت مراتب تذکر لسانی باشد و درصورت نیاز به اقدام عملی می‌بایست به مراجع قانونی مراجعه نمایند.
225. هر اقدامی که تاثیر گذار باشد و جلوی منکر را بگیرد، بر افراد مطلع واجب است و در صورت عدم تاثیر، گزارش به رده بالاتر تکلیف است. 
226. در امر به معروف و نهی از منکر باید مصالح عمومی نظام و احکام اسلامی ملاک باشد و غرض ورزی شخصی در انجام این فریضه الهی جایز نیست.
227. کارکنان انتظامی ج.ا.ا. در ساعات غیر اداری به عنوان یک فرد عادی وظیفه دارند در برابر منکرات در سطح جامعه به صورت زبانی و با بیانی تاثیر‌گذار، نهی از منکر نمایند. اما برخورد عملی با منکرات، زمانی بر آنها واجب است که در لباس مامور انتظامی ج.ا.ا. و در حال ماموریت باشند.
228. امر به معروف و نهی از منکر بزرگترها از قبیل رئیس یا پدر و مادر و ... با حفظ حرمت آن‌ها واجب است.
229. فقر مالی مجوزی برای ارتکاب منکر نمی‌شود و امر به معروف و نهی از منکر تکلیف است و باید طبق موازین شرعی انجام گیرد.
230. گستردگی منکر موجب سقوط تکلیف نهی از منکر نمی‌شود، بلکه در این موارد وظیفه سنگین‌تر شده و همکاران باید با به کارگیری روش‌های مناسب، از شیوع منکر جلوگیری نمایند.
231. صله‌رحم با نزدیکان لاابالی؛ چنانچه باعث انحراف اعتقادی و رفتاری گردد، جایز نمی‌باشد.
232. لازم نیست شخص آمر به معروف، خودش عامل به معروف باشد و عامل نبودن شخص مجوز ترک وظیفه امر به معروف و نهی از منکر نیست. 
233. کم‌رویی و خجالت نمی‌تواند مجوز ترک وظیفه امر به معروف و نهی از منکر باشد.
234. مشخص کردن بعضی افراد خاص به عنوان آمر به معروف و ناهی از منکر، باعث سلب مسئولیت از دیگران نمی‌شود و همه کارکنان موظفند به تکلیف خود عمل کنند.
235. امر به معروف و نهی از منکر، تجسس و تفحص در زندگی شخصی یا سلب آزادی افراد نیست و اگر کسی در ملأ‌‌‌عام معروفی را ترک کند و یا منکری را انجام دهد باید به تکلیف عمل شود.
236. چنانچه ناهی از منکر به هر دلیلی نمی‌تواند فرد گناهکار را نهی کند لازم است توسط شخص ثالث در صورت احتمال تاثیر اقدام نماید.

			</pre>
			<pre class="book-content" id="book-content-16">
				<b class="bold">ضمان:</b>
				237. پليس موظف است به گونه‏اى با جرايم برخورد و اعمال قانون نمايد که منجر به ايراد خسارت‌های جانی و مالى به مردم نگردد، و در صورت اهمال و بروز خسارت، واجب است براساس قانون و مقررات جبران نماید.
238. گرفتن هرگونه هزينه نظیر کرایه و غذا و ... از شاكى توسط کارکنان در انجام مأموريت‏ جايز نيست.
239. چنانچه در زدن شلاق به متهم، سهوى صورت گرفته باشد (به عنوان مثال پنجاه ضربه را هشتاد ضربه خوانده باشند يا در شمارش اشتباه شود) ارش دارد.
240. چنانچه مأموران جهت كشف جُرم، اقدام به ضرب و شتم متهمان نموده باشند در صورتی‌که كار ایشان موجب ضرر مالى و ديه شده است، بايد بپردازند. 
241. حقوق مالی که بر اثر اشتباه مأمور در حین کارشناسی از مالباخته تضييع می‌شود، ‌باید توسط مأمور جبران شود. 
242. صرف احتمال مخدوش بودن اركان خودرو، مجوز توقیف و هدايت به پارکینگ نبوده و چنانچه بعد از كارشناسى، مغايرت قانونى احراز نگردد، در صورت پرداخت حق پاركينگ توسط صاحب خودرو، اگر مأمور براساس وظایف قانونی خود اقدام کرده باشد، تکلیفی ندارد و درصورت اهمال و بی‌دقتی مامور در انجام وظایف قانونی، مقصر و ضامن خسارت وارده می باشد.
243. كوتاهى نسبت به وظايف قانونى با هیچ بهانه‌ای جايز نيست و هر كس كوتاهى كند، مديون و ضامن است. 
244. پذیرش وساطت مسئولین ادارات براى افراد متخلف به لحاظ روابط كارى، در صورتی‌که وفق قانون و مقررات نباشد و يا موجب ضايع شدن حقى شود، جايز نيست.
245. مسئولان می‌توانند در صورت لزوم، نیرو را موظف به کار بیشتر کنند؛ و در خصوص پرداخت حقوق مربوط، باید مطابق مقررات و اختیارات قانونی خود اقدام نمایند.
246. مخالفت فرماندهان با مرخصی استحقاقی کارکنان وظیفه با وعده احتساب آن به صورت یک‌جا در پایان خدمت، در صورتى كه ضرورت‏هاى مأموريتى مانند آماده‌باش‌ها و... ؛ مانع استفاده از مرخصی در پایان خدمت گردد، فرماندهان مدیون نمی‌باشند. 
247. چنانچه فرمانده پس از تنبيه انضباطى يكى از زيردستان، دريابد كه وى بى‏گناه بوده است، بايد از وى دلجویی نموده و جلب رضايت نمايد.
248. توهين و هتك حيثيت كاركنان توسط فرماندهان جایز نیست و بايد برابر قانون و مقررات برخورد شود.
249. مسئولانى كه موظف به شناسایی و پیگیری رفع ضعف و خلاءهای قانونى مى‏باشند در صورتی‌که تقصير نموده و تقصیر آنان موجب تضييع حقوق مردم شوند، ضامن هستند.
250. گیرنده امکانات و اموال سازمانی چه برای استفاده شخصی و چه سازمانی، اگر بداند که خارج از اختیارات و بر خلاف ضوابط و مقررات به او داده می‌شود، مجاز به گرفتن نیست و باید برگرداند و اگر تصرف کرده باشد ضامن است و باید جبران نماید.
251. اگر کسی داوطلبانه کاری برای سازمان انجام دهد نمی‌تواند اجرت مطالبه نماید.
252. اگر کسی برای انجام کار سازمان از دیگری درخواست کمک کند یا امر به انجام کاری نماید و قبلاً اعلام نکرده باشد که اجرت نمی‌دهد، ضامن اجرت است و باید اجرت‌المثل پرداخت کند.
253. در اقدام و کمک داوطلبانه به سازمان اگر خسارتی وارد شود، شخص کمک کننده با دو شرط ضامن نیست: 
الف) مسئول مربوط اجازه کمک داده باشد.
ب) در انجام کار افراط و تفریط نکرده باشد.
254. مسئولین و کارکنان سازمان نمی‌توانند خسارت و طلب سازمان را به شخص بدهکار ببخشند یا تخفیف دهند؛ مگر آن که در این خصوص اختیار داشته باشند.
255. اگر کسی به یک واحد و یگان معینی بدهکار است باید دین خود را به همان واحد سازمانی بپردازد.
256. اگر کسی یقین به دِین خود دارد ولی نمی‌داند به کدام یگان بدهکار است، باید به رده بالاتر آن یگان بپردازد و اگر نمی‌داند کدام نیرو است به ستاد مرکزی آن بپردازد.
257. کسی که در خانه‌های سازمانی سکونت دارد ولی هزینه‌های خدمات ( شارژ) را پرداخت نمی‌کند نسبت به هزینه خدمات و امکانات مشترکی که استفاده می‌کند مدیون است.
258. ساکنین خانه‌های سازمانی اگر از پرداخت پول آب امتناع کنند، وضو و غسل آن‌ها محل اشکال و بلکه باطل است و ضامن پرداخت آب‌بهای مصرفی هستند.

			</pre>
			<pre class="book-content" id="book-content-17">
				<b class="bold">حقوق متهمین:</b>
				259. مأموران در صورت درگیری متهم با آنان، فقط مجاز به دفاع از خود مى‏باشند و حق برخورد بيشتر ندارند. 
260. كندن مو از بدن مظنون جهت تطبيق موى كشف شده در صحنه جرم در آزمايشگاه بيولوژى جايز نيست؛ مگر با رضايت فرد مظنون يا حكم مرجع قضائی. 
261. ضرب و شتم مجرم، حتی در صورت تمرّد از دستور مامور جایز نیست. 
262. نگهدارى متهمان كم سن و سال در كنار ساير افراد، در صورت خوف مفسده، جایز نیست.
263. مأموران می‌بایست از حمل و ورود حیوان همراه متهم (از قبيل سگ) در خودرو و یگان انتظامی خودداری نمایند و در قبال حیوانات همراه تكليفى ندارند ( متهم می‌تواند با احدی تماس گرفته و نسبت به تحویل حیوان همراه خود اقدام نماید).
264. رعايت حقوق متهمان لازم است و بايد به گونه‌اى عمل شود كه به آنان آسيبى وارد نشود و اگر سهل‌انگارى شود، مامورِ مقصر، ضامن است.
265. لازم است مأموران در قبال متهم تحت نظر که بچه شيرخوار و کودک صغیر به همراه دارد به گونه‌اى اقدام نمايند كه بچه در معرض خطر و تلف قرار نگيرد.
266. چنانچه مأموران به صورت غير عمد، نظريه كارشناسى را اشتباه اعلام نموده و در پى آن، حق يكى از طرفين پرونده ضايع شود، ضامن می‌باشند و بايد جبران نمايند. 
267.  سهل‌انگاری در اجرای صحيح تعزير و حدّ شرعى توسط مأموران جایز نیست و مأمور اجرا بايد با هماهنگی فرمانده مربوط و بر اساس نظر مرجع قضائی جبران كند. 
268. چنانچه در پاسخ به استعلام، به دليل تشابه اسمى، اشتباه شده و فرد ديگرى به عنوان سابقه‏دار اعلام شود؛ مأمور مکلف به جبران است.
269. رعايت و حفظ آبروى کارکنان در مدت رسیدگی به گزارش‌های رسیده از قبیل اعتیاد و ... واجب است و در صورت افشای گزارش قبل از اثبات آن، باید ضمن جبران و اعاده حیثیت، با متخلفی که گزارش‏ بى‌اساس داده است برابر قانون و مقررات رفتار شود.
270. اعتراف‌گیری با زور از همدست اشرار به خاطر عدم همکاری جايز نيست؛ مگر با دستور مرجع قضائی و اخذ حکم تعزیر. 
271. مسئولین ذی‌ربط مکلف به فراهم کردن شرایط برای تطهیر، وضو، غسل، اقامه نماز و ادای دیگر واجبات توسط متهمان بازداشتی هستند. 
272. مامور بدرقه نباید مانع انجام تكليف شرعى از قبیل غسل، نماز و ... متهم ‏شود مگر آن‌كه ضرورت غيرقابل اغماضى براى مانع شدن وجود داشته باشد؛ كه در اين صورت، بايد متهم را نسبت به تكليف شرعى توجيه نمايد. 
273. چنانچه نگهدارى مسافر در ماه رمضان براى انجام تحقيقات منجر به دخول وقت ظهر و در نتيجه، ابطال روزه او شود و بعد از تحقيقات، بى‌گناهى او محرز گردد نسبت به روزه وى، تكليفى متوجه مأمور نمى‏باشد. 
274. شکستن نماز متهم و بازداشت وی جايز نيست؛ مگر آن‌كه ضرورت اهمّى وجود داشته باشد. 
275. دستبند زدن به خانم‏هاى متهم مجرم، باید توسط مأمور زن انجام شود؛ در غير اين‏صورت با استفاده از حائل و اكتفا به اقلّ تماس، توسط مامور مرد صورت گیرد.
276. خانمى که به جرم خلوت كردن با نامحرم به یگان انتظامی آورده شده است، اطلاع دادن موضوع به همسر وی جایز نیست مگر با دستور مقام قضائی.
277. خرید لوازم شخصی (ساعت، انگشتر و ...) متهمان دستگیر شده توسط مأموران جایز نیست. 

			</pre>
			<pre class="book-content" id="book-content-18">
				<b class="bold">منازل سازمانی:‏</b>
				278. سكونت در خانه‏هاى سازمانى بدون رعايت مقررات و ضوابط، حكم غصب را داشته و نماز در آن جايز نيست.
279. كاركنانى كه از منازل سازمانى استفاده مى‏كنند، در صورتى‌كه در ايجاد خرابى‏ها و ایراد خسارت به منازل سازمانی مقصر باشند، ضامن هستند و بايد جبران كنند.
280. ادامه سکونت در منازل سازمانی بعد از اتمام مهلت مقرر، در صورت عدم توانايى بر تخليه، بدون اخذ دستور از مسئول صاحب اختيار، جايز نيست.
281. تمدید افراد در منازل سازمانى بعد از اتمام مهلت توسط فرمانده، در صورتی‌که برابر قانون، فرمانده مجاز به تمديد بوده است، اشكال ندارد و نماز صحيح است.
282. تحويل منازل سازمانى به بعضى از كاركنان، بدون رعايت نوبت در صورتی‌که اجحاف در حق ديگران باشد جايز نيست؛ مگر اين كه به تشخيص مسئول صاحب اختيار و به دليل مصلحت سازمانى انجام شده باشد.
283. هر نوع هزینه در منازل سازمانی توسط ساکن، مسئوليت شرعی در قبال جبران هزینه‌ها، براى ساكن بعدى در پى ندارد.
284. اسکان افراد متفرقه در خانه‌های سازمانی، خارج از اختیارات قانونى مسئولین، جایز نیست.
285. هزینه انجام شده در خانه‌های سازمانی چنانچه با دستور یا اذن یا هماهنگی مدیریت قانونی خانه‌های سازمانی انجام شده باشد، پرداخت آن جایز است و در غیر این صورت هزینه کننده طلبی از سازمان ندارد.

			</pre>
			<pre class="book-content" id="book-content-19">
				<b class="bold">فرماندهی و مدیریت:</b>
				286. از لحاظ فقهی اختیارات فرماندهی در حدّی است که مقررات برای او معین کرده است.
287. آیین نامه انضباطی نیروهای مسلح که از سـوی فرماندهی معظم کل قوا مدظله‌العالی به فرماندهان ابلاغ گردیده است به لحاظ شرعی نیز لازم‌الرعايـه بوده و عمل به آنها واجب است و تخلف از آن جایز نیست.
288. فرماندهان باید با تدبیر شایسته از توانمندی کارکنان در جای خود استفاده نمایند، هدر دادن استعدادها به هر دلیل و بهانه‌ای جایز نیست و در صورتی‌که زیان و ضرری از این ناحیه بر نیروهای مسلح وارد شود فرماندهان شرعا ضامن هستند.
289. چنانچه در احراز صلاحیت‌هـای مکتبی، امنیتی و مدیریتی که برای انتصاب فرماندهان یا رؤسا و مدیران در نیروهای مسلح تعریف شده، تساهل و تسامح شود و در نتیجه، افرادی که واجد صلاحیت نیـستند منصوب گردند، نهادهای ذی‌ربط شرعا مسئول می‌باشند. 
290. انتصاب افراد توسط فرمانده یا مدیر، باید بر اساس مقررات باشد و تخلف از آن جایز نیست و چنانچه بر خلاف مقررات انتصابی صورت گیرد و این امر موجب خسارت یا تلفاتی گردد، ضامن بوده و باید پاسخگو باشد. 
291. فرماندهان و مدیرانی که توانایی، مهارت و علم کافی در خصوص انجام وظیفه‌‎ای که به آنها محول می‌شود را ندارند، در صورتی‌که مقامات بالاتر وی را برای چنین جایگاهی مناسب دانسته، لكـن شخص، خود را واجد شرایط نمی‌داند، واجب است نظرش را به مقامات تصمیم گیرنده منتقل نماید؛ اگر پذیرفتند، تکلیف از او ساقط است، اما اگر پس از استماع نظـر وی همچنان او را واجد شرایط دانسته و حکم مسئولیت را صادر کردند، امتناع جایز نیست.
292. چنانچه فردی توانایی و شایستگی فرماندهی را نداشته و انتصاب وی در جایگاه سازمانی بر خلاف ضوابط و مقـررات و بدون طی مراحل قانونی باشد، حقوق و مزایای دریافتی، اشکال دارد.
293. بر همه فرماندهان و مدیران در سلسله مراتب فرماندهی شرعاً واجب اسـت هـمـه وظایف و مسئولیت‌های سازمانی را به نحو احسن انجـام دهنـد و تخطی از آن اگر عمدی باشد، حرام است.
294. اگر مسئولی، اضافه‌کار استحقاقی و قانونی را پرداخت نکند، شرعاً مدیون است و باید جبران نماید به استثناء موارد کمبود اعتبار که می‌بایست در صورت تامین اعتبار، سازمان، جبران نماید. 
295. واگذاری وسایل بیت‌المال به افراد، تابع حدود و اختیارات قانونی مسئول یا فرمانده واگذار کنـنده اسـت و برخلاف آن جایز نیست و موجب ضمان است.
296. استفاده از پول‌هایی که از تلفن و کپی شخصی در ادارات جمع‌آوری می‌شود، توسط فرماندهی برای کار سازمانی در حیطه اختیارات قانونی و رعایت مصالح سازمان اشکالی ندارد. 
297. معافیت از پرداخت خسارت به سازمان به بهانه فقر یا مشکل مالی توسط فرماندهان برای فردی که به علت سهل‌انگاری به سازمان ضرر زده است در صورتی‌که فرد مذکور مقصر شناخته شود و بتواند با امهال یا تقسیط خسـارت وارده را بپردازد، جایز نیست،و در صورت معسر بودن بنابر رای کمیسیون مربوط، اقدام شود.
298. جایگزین کردن تدبیر و نظر شخصی توسط فرماندهان و مدیران با قوانین و مقررات جایز نیست و در مواقـع اسـتثنایی و اضطراری، باید از فرماندهان ارشد کسب تکلیف شود و از اعمال نظر شخصی پرهیز گردد.
299. پرداختن مسئولان در ساعت کاری و سازمانی به امر ارتقای تحصیلی، تدریس، شرکت در جلسات شرکت‌های اقتصادی و هیئت امنای مراکز خیریه در صورتی‌که عمل بر خلاف وظایف و اجازه قانونی باشد، جایز نیست.
300. رعایت نکردن سلسله مراتب جایز نیست. اگر مقام بالاتر دستور قـانونی بدهد، باید اجرا شود و از اعمال نظر شخصی پرهیز گردد.
301. فرمانده و مدیر برابر مقررات در قبال مسئولیتی‌ که در جایگاه و رده سازمانی به او سپرده شده اختیار امر و نهی نیروهای تحت امر را دارد و مفهومی به عنوان ولایت اداری وجود ندارد. 
302. چنانچه عدم صلاحیت فرمانده یا بعضی از افرادی که در سلسله مراتب فرماندهی قرار دارند برای کارکنان تحت امر احراز شود؛ تا زمانی که فرمانده در هر رده‌ای از سوی رده مافوق تعویض نشده، اطاعت از دستوراتش در همه عرصه‌های مأموریتی و خدمتی لازم است.
303. سرپیچی از دستور فرماندهی که در بعضی موارد اخلاق اسلامی را رعایت نمی‌کند، جایز نیست.
304. تشويق و تنبيه كاركنان بايد برابر قانون و مقررات و به دور از بى عدالتى و تبعيض بوده و تخلف از آن جايز نيست.
305. لازم است فرماندهان نسبت به معرفی شماره حساب خزانه کل برای برائت ذمه کارکنان در صورت استفاده غیر قانونی از بیت‌المال اقدام نمایند.
306. جابجایی اتاق فرماندهی به صورت سلیقه‌ای که به تبع آن ساخت‌وساز داخلی تغییر پیدا کرده و موجب خسارات به بیت‌المال می‌گردد جایز نیست و موجب ضـمان خواهـد بـود، مگر آن‌که مصلحت اهمّی در کار باشد. 
307. دستور جابجایی کدهای بودجه بنا به مصالح سازمان و پیشرفت سریع امور اقتصادی توسط فرمانده یا مدیر، در صورتی‌که قوانین و مقررات چنین اختیاری به مسئول یا مسئول بالاتر او داده باشد، اشکال ندارد. 
308. الزام نیروهای تحت امر به انجام امور اداری، خارج از وقت اداری توسط فرماندهان و مسئولان تابع ضوابط و مقررات سازمانی می‌باشد. 
309. کوتاهی فرمانده یا مدیر نسبت به ارتقای آموزش‌های عقیدتی سیاسی و تخصصی یگان تحت امرش؛ جایز نیست.
310. تنبیه نیروها باید برابر مقررات صورت گیرد و انجام رفتاری نظیر ناسزا گفتن یا تنبیهات خود ساخته؛ جایز نیست و موجب ضمان است.
311. فرمانده یا مسئول چنانچه عمدا اولویت کاری را در تخصیص بودجه سالیانه مورد توجه قرار نداده و به کیفیت و اثربخشی توجه ننماید و به سازمان خسارتی وارد شود، نسبت به جبران مبلغ خسارت، ضامن است.
312. چنانچه فرمانده برای تصمیم‌گیری در مورد کالاهای اضافی موجود در انبار به نتیجه نرسد و کوتاهی نموده و موجب ازبین رفتن و فساد برخی یا همه آن ها گردد ضامن بوده و برابر مقررات باید پاسخگو باشد. توجه به این نکته ضروری است که مشاوران تصمیم سازند و تصمیم‌گیرنده شخص فرمانده است. 
313. چنانچه فرماندهی بر اثر نداشتن تجربه کاری دستوری دهد یا بنا به تدبیر خودش به ساخت و سازها طبق مطالعات و طراحی فنٍّی اقدام ننماید و سبب زیان و ضرر بشود، نسبت به زیان و ضرر وارده ضامن می‌باشد. 
314. فرماندهان، مدیران و مسئولانی که به سبب عدم لیاقت یا نداشتن آگاهی نسبت به مسأله‌ای نظیر کوتاهی در یادگیری الزامات شغل و مأموریت، موجب خسارت جانی و مالی به افراد و بیت‌المال گردند؛ ضامن هستند و باید مطابق مقررات پاسخگو باشند. 
315. چنانچه عملکرد برخی از مسئولان به گونه‌ای باشد که رابطه اخوت و اعتماد را بین فرماندهان و زیر مجموعه خدشه‌دار کند، یا موجب بدبینی نیروها به فرماندهان شود، جایز نیست.
316. دفاتر فرماندهان و مدیران باید در حد نیاز  و برابر مقررات سازمانی و دور از تشریفات زاید باشد. 
317. هزینه کردن مازاد بودجه به بهانه تمام کردن آن، برای کارهایی که مورد نیاز سازمان نبوده و خلاف مقررات است، شرعا جایز نیست و موجب ضمان است.
318. استفاده از پول سازمان به عنوان قرض یا وام خارج از ضوابط قانونی جایز نیست.
319. هدیه دادن به مسئول و اعضای هیأت بازرسی از سوی مسئولین رده بازرسی شونده جایز نیست و گرفتن آن نیز حرام است.
320. فرماندهان شرعا موظفند از افراد تحت امر خود (نظیر سربازان در دوران خدمت سربازى) صيانت نموده تا كاركنان به گناه و فساد كشيده نشوند.
321. تنبیه فرمانده یگان به خاطر تخلف کارکنان، در صورتی‌که كوتاهى فرمانده در صيانت از كاركنان، موجب تخلف آنان گرديده، برابر آئین‌نامه انضباطی جایز است.
322. فرماندهان باید ترتیبی اتخاذ نمایند که کارکنان بتوانند در چارچوب قانون و مقررات از حقوق خود بهره‌مند گردند.
323. هر‌گونه دریافتی از کارکنان، بدون رضایت آنان برای فعالیت‌های خیرخواهانه جایز نیست.
324. در صورتی‌که مسئولان، برابر قانون و ضوابط، موظف به توزیع استحقاقی کارکنان تا زمان مشخصی می‌باشند، تأخیر جایز نیست.
325. عصبانیت و تندی فرماندهان با کارکنان تحت امر و سرزنش و مواخذه آنان در حضور دیگران، در صورتی‌که موجب هتك حرمت و حیثیت زیر دست یا ضایع شدن حق وی گردد، شرعاً اشکال دارد.
326. فرماندهان و رؤسا می‌بایست شرایط و امکانات لازم را برای برگزاری مراسم مذهبی _ ملی و مناسبت‌های انقلابی؛ فراهم نمایند.
327. اگر به اموال سازمان خسارت وارد شود، مسئولین مربوط شرعاً موظف به مطالبه حقوق سازمان از فرد مقصر هستند و در صورت کوتاهی ضامن خواهند بود.
328. چشم پوشی فرماندهان از تخلفات کارکنان در حد اختیارات قانونی فرمانده، جایز است اما چشم‌پوشی نابجا جایز نیست و در مسائل مالی موجب ضمان است.
329. برگزاري جلسات غیرضروري در وقت اداری- به‌‌ویژه زمانی که مانع رسیدگی به امور مراجعان و تضییع حقوق ایشان می‌گردد- جایز نیست.
330. ضعف جسمانی کارکنان به علت روزه‌داری و عدم توانایی بر انجام مأموریت، مجوز روزه خوردن نيست و مسئولان بايد ترتيبى اتخاذ نمايند تا كاركنان ضمن روزه‌دارى، بتوانند مأموريت خود را به نحو احسن انجام دهند.
331. اعطای مشاغل صوری در مواردی که خلاف قانون و مقررات باشد، جایز نیست.
332. فرماندهان، مدیران و رؤسا، باید روشی اتخاذ نمایند که کارکنان بتوانند در بین ساعات کاری نسبت به انجام فرائض دینی از قبیل نماز جماعت در کمترین زمان اقدام نمایند.
333. فرماندهان و رؤسا باید کارکنان زن را در مشاغل متناسب با جنسیت و تخصص آنان به کارگیري نمایند و گماردن ایشان در مشاغل اداری غیر مرتبط به بانوان از قبیل فریار، جداً خودداری نمایند.
334. کارکنان مرد و زن باید دارای اتاق کار جدا از یکدیگر باشند. 

			</pre>
			<pre class="book-content" id="book-content-20">
				<b class="bold">مأموریت و عملیات:</b>
				335. مأموران موظفند هنگام دستگیری متهم، در صورت اهانت اقوام و آشنايان وی نسبت به مقدسات و مقامات كشور، با رعايت اخلاق اسلامى و برابر قانون و مقررات برخورد نمایند. 
336. رسيدگى به امور جزئی شخصى درگشت‌زنی و ماموریت، با اجازه مسئول صاحب اختيار اشکال ندارد. 
337. كوتاهى در انجام ماموریت‌های محوله، جایز نبوده و در صورتی‌که منجر به وقوع جرم، تخلف و خسارت گردد، موجب ضمان است.
338. مأموران هنگام مواجهه با زنانی که جهت فرارى دادن متهمان، مأمور را بغل مى‏نمايند؛ لازم است با رعایت موازین شرعی و حداقل تماس، آنان را از خود جدا نموده و به انجام ماموریت اقدام نمایند.
339. عقب‌نشينى از اجرای مأموریت با توجه به فزونى توان و فشار عوامل ایجاد ناامنی و احتمال ايراد صدمات جبران‌ناپذير، بدون دستور فرمانده، جايز نيست.
340. خودکشی کارکنان حتی در زمانی که احتمال می‌دهند در اثر فشار شکنجه، اسرار نظامی را فاش خواهند کرد؛ جایز نیست.
341. چنانچه مامور، به حسب ضرورت و به منظور دفع قطعى ضرر جانى از همكاران يا مردم بى‌گناه، خود را در مقابل انفجار، گلوله يا سلاح سرد مهاجمان قراردهد، خود‌كشى نيست و فضیلتی اخلاقی محسوب می‌شود.
342. هنگام يورش نيروها به سمت آشوبگران يا در نتيجه ازدحام جمعيت و فرار آنها، چنانچه افراد بي‌گناهى نظير كاسبان يا رهگذران، به عناوين مختلف دچار آسيب شوند در صورتی‌که مأموران بى‌مبالاتى و سهل‌انگارى ننموده باشند، ضامن جبران خسارت و جراحات نمى‏باشند. 
343. كشتن گروگان‌گير جايز نيست؛ مگر به دستور مرجع قضائی يا وجود ضرورت غير‌قابل اغماض از قبيل حفظ جان گروگان‏ها. 
344. استفاده از افشانه فلفل و اشك‌آور هنگام حمله خانواده متهمان به مأموران، در صورت وجود خطر براى مأموران و تشخيص ضرورت و عدم احتمال خطر جانى براى آنان اشكال ندارد.
345. تخلف از شرع و قانون در اجراى مأموريت‏هاى محوله حرام است. 
346. تصرف اماکن خصوصی برای اسکان نیرو و قراردادن امکانات بدون جلب رضايت صاحبان آن‌ها جايز نيست؛ مگر آن‌كه خطر جانى وجود داشته باشد، ولى باید اجاره بها به صاحب آن داده شود.
347. اگر انجام ماموریت موجب خسارت مالی به متهم شود (مثل شکستن قفل درب خانه متهم) در صورتی‌که مامور طبق وظیفه قانونی عمل کرده باشد، ضامن نیست.
348. چنانچه مأمور به گونه‏اى اقدام كند كه حكم قاضى به نفع یکی از طرفین دعوا صادر شود و بعد از صدور حكم قضايى، متوجه اشتباه خود شود؛ باید جبران نماید.
349. در صورتی‌که افراد در راه مانده در معرض خطر هستند، سوار کردن آن‌ها در خودروی سازمانی و نجاتشان با هماهنگی مقام مافوق اشکال ندارد.
350. ارائه هرگونه گزارش خلاف واقع و آمار اغراق‌آمیز درخصوص ماموریت‌ها جایز نیست.
351. مأموران موظف هستند در مواقع غير ضرورى، از كشيدن آژير خوددارى نمايند.
352. ماموران مرد در راستای وظایف محوله برای انتقال متهم زن به اماکن انتظامی، در صورت نبود مأمور زن و وجود ضرورت اجتناب ناپذیر، ‌بايد با رعايت حدود شرعى و استفاده از حائل، نسبت به انجام ماموریت اقدام نمایند.
353. تعقيب و مراقبت متهم زن در نبود مأمور زن توسط مأمور مرد با رعايت موازين شرعى اشكال ندارد.
354. چنانچه گزارشى مبنى بر احتمال وقوع جرم واصل شود، پس از بررسی اجمالی گزارش و اطمینان از وجود قرائن، لازم است مأموران به هر نحو ممکن از وقوع جرم جلوگيرى نموده و منتظر وقوع آن نباشند.

			</pre>
			<pre class="book-content" id="book-content-21">
				<b class="bold">ورود به منزل:</b>
				355. در صورتی‌که پس از ورود به منزل و بازرسی؛ غیر واقعی بودن خبر واصله محرز شود، اگر اقدام مأموران برابر قانون و مقررات و با مجوز قضائی و حفظ حرمت اهل منزل بوده است، گناهی مرتکب نشده‌اند؛ سزاوار است عذرخواهی نمایند. 
356. چنانچه در جریان تعقیب، فرد حامل مواد مخدر، وارد منزلی شود، امّا صاحب خانه اجازه ورود و دستگیری متهم را به مأموران ندهد، ورود به منزل جایز نیست؛ مگر با حکم مرجع قضائی.
357. انتظار کشیدن مأموران در منزل یا مخفیگاه متهم تا زمان بازگشت وی، باید با حکم مرجع قضائی باشد.
358. بالا رفتن از دیوار ـ برای دستگیری متهمی که احتمال فرار وی وجود دارد ـ منازلی که زن و بچه در آن سکونت دارند یا ادامه تعقیب تا پشت در اتاق خواب یا داخل اتاق، بدون حکم مرجع قضائی جایز نیست.
359. ورود به عنف به منازل، جهت بازرسی توسط مأموران جایز نیست؛ مگر با حکم مرجع قضائی.
360. مأموران نسبت به تبعات عدم اجرای اقداماتی که در حکم مرجع قضائی ذکر نشده مسئولیتی ندارند.
361. ورود پنهانی در شرایطی جایز است که مرجع قضائی با تشخیصِ ضرورت، اجازه داده باشد.
362. چنانچه فرد متهم، در هنگام بازرسی از منزل، تهدید به خودکشی کرده و یا افراد خانواده خود را گروگان بگیرد، این اقدام او مانع از انجام وظیفه قانونی نبوده و ماموران لازم است با هماهنگی مسئول صاحب اختیار به گونه‌ای اقدام کنند که حتی‌الامکان موارد مذکور اتفاق نیفتد.
363. در بازرسی از وسایل شخصی خانم‌ها، باید از مأمور زن استفاده شود و استفاده از کارکنان پایور مرد یا وظیفه مجرد، در صورت عدم ضرورت و وجود خوف مفسده، جایز نیست.
364. در ورود به منزل و مواجهه با زنان باردار، باید به گونه‌ای عمل شود که موجب وحشت افراد بی‌گناه و وقوع حادثه سقط جنین نگردد و در صورت وقوع حادثه، اگر ماموران مقصّر باشند، ضامن و مسئول هستند.
365. هنگام ورود به منزل در صورت مواجهه با خانم‌های بی‌حجاب یا بدحجاب، نگاه کردن به قصد لذت مطلقاً جایز نیست، ولی نگاه کردن بدون لذت در حال اضطرار، اشکال ندارد.
366. مأموران در حین بازرسی از منزل، چنانچه زنی به آنان حمله‌ور شود، در صورت عدم وجود مأمور زن تا حد‌‌امکان، با رعایت موازین شرعی، از خود دفاع نمایند. 
367. شکستن قفل توسط مأموران در حین ورود به محل مورد ‌نظر، جایز نیست؛ مگر با مجوز مرجع قضائی یا وجود ضرورت اجتناب ناپذیر.
368. درج موارد غیر واقعی در گزارش‌های ارسالی جهت اخذ حکم بازرسی از منازل مسکونی و ترغیب قاضی به صدور حکم، جایز نیست.
369. دستورات تلفنی یا شفاهی مقامات قضائی در خصوص بازرسی از منازل و سایر اقدامات قضائی ، بدون صدور حکم کتبی، الزام‌آور نیست.
370. در بازرسی از منازل، جمع‌آوری وسایلی غیر از موارد مندرج در حکم بازرسی، جایز نیست.
371. استفاده مأموران از عناوین سایر ادارات دولتی ( مثل مأمور اداره برق یا آب ) جهت ورود به منازل جایز نیست؛ مگر با وجود ضرورت و مصلحت اهمّ و با اجازه مسئول صاحب اختیار.
372. هنگام ورود مخفیانه به منزل با وجود حکم مرجع قضائی، اگرچه احتمال داده شود زن یا دختر ساکن در خانه، بدون پوشش ظاهر خواهد شد، مأموران انتظامی باید وظیفه خود را انجام دهند.
373. احتمال امحای آثار جرم، فرار مجرمان و یا وارد شدن خسارت مالی غیر قابل جبران، مجوز ورود بدون حکم قضائی به منازل شخصی افراد نیست؛ مگر این‌که ضرورت قطعی مثل حفظ جان محترمی در میان باشد.
374. برای تعقیب و دستگیری متهم در مسجد یا زیارتگاه؛ باید با حفظ حرمت اماکن مقدسه، اعمال قانون شود.
375. استفاده از كاركنان وظيفه غير مسلمان در بازرسى از منازل‏ مسلمانان جايز نيست.

			</pre>
			<pre class="book-content" id="book-content-22">
				<b class="bold">دوربین البسه:</b>
				376. هنگام ورود به منزل بر اساس دستور مرجع قضائی استفاده از دوربین البسه حتی با اقدامات ممانعتی خانواده متهم، بلااشکال است.
377. استفاده از دوربین البسه با مجوز سازمانی برای تمامی ماموریت‌ها، بلااشکال است. 
378. استفاده از دوربین البسه در ماموریت‌های مبارزه با منکرات، در راستای ماموریت و برابر قانون اشکال ندارد. 
379. استفاده از دوربین البسه در غیر ماموریت و خارج از وقت اداری، چنانچه خلاف ضوابط و مقررات نباشد، اشکال ندارد. 
380. استفاده از دوربین البسه برای اغراض شخصی و غیر سازمانی تعریف شده برای دوربین البسه، جایز نیست. 
381. استفاده از دوربین البسه در صحنه تصادف که معمولا پوشش خانم‌های واقع در صحنه مناسب نیست؛ برابر ضوابط و مقررات و در چارچوب مأموریت محوله، اشکال ندارد.
382. ورود با دوربین البسه به اماکن خصوصی، در راستای مأموریت با مجوز قضائی و یا رضایت شخص ساکن، اشکال ندارد.
383. فیلمبرداری از جرائم و تخلفات کارکنان به منظور ارائه به مبادی نظارتی، چنانچه برابر ضوابط و مقررات و در چارچوب ماموریت محوله باشد، اشکال ندارد. 
384. فیلمبرداری از جرائم مشهود از قبیل ارتباط نامشروع، چنانچه برابر ضوابط و مقررات و در چارچوب ماموریت باشد، اشکال ندارد و بدون ماموریت جایز نیست.
385. ورود مأموران با دوربین البسه به خانه‌های همجوار و اماکن خصوصی، به منظور تعقیب متهمان خطرناک، بدون رضایت صاحبان منازل جایز نیست؛ مگر در صورت ضرورت یا حکم مرجع قضائی.
386. توقیف فیلم‌های مجالس نامتعارف و خانه‌های فساد و نگهداری آنها در سوابق، برابر قوانین و مقررات و در چارچوب مأموریت محوله، اشکال ندارد.
387. ضبط صدا و تصویر در اماکن انتظامی با نصب علائم هشدار دهنده، علی رغم عدم رضایت ارباب رجوع، بلااشکال است. 
388. ضبط صدا و تصویر در راستای انجام ماموریت‌های سازمانی با وجود عدم رضایت ارباب رجوع، بلااشکال است. 
389. استفاده از محتویات ضبط شده دوربین البسه، توسط کارکنان غیرمرتبط، جایز نیست. 
390. در صورت ضرورت بازبینی فیلم خانه‌های فساد، با توجه به حضور زن و مرد با وضعیت نامناسب، باید بدون ریبه و با عدم خوف وقوع در حرام باشد و در این خصوص جنسیت بازبینی کننده موضوعیت نداشته و بهتر است برای بازبینی از افراد مسن استفاده شود.
391. در اختیار گذاشتن فیلم دوربین البسه برای بازبینی ضابطین و کارمندان دادگستری، در صورتی‌که مرتبط به وظایف قضائی آنان در موضوع ارجاعی باشد، با رعایت موازین شرعی و قانونی و در حد ضرورت اشکال ندارد. 
392. بازبینی فیلم دوربین البسه که در آن زنان بی‌حجاب حضور دارند، در صورت ضرورت برای انجام ماموریت و عدم خوف وقوع در حرام، اشکال ندارد.
393. حذف قسمت‌هایی از محتوای دوربین البسه باید طبق ضوابط و مقررات باشد و اقدام سلیقه‌ای جایز نیست.

			</pre>
			<pre class="book-content" id="book-content-23">
				<b class="bold">دستگیری و تحت‌ نظرگاه:</b>
				394. چنانچه فردی به عنوان مظنون، دستگير و با دستور مرجع قضائی بازداشت شده باشد، در صورت تبرئه و ایراد خسارت مالی به مظنون به خاطر بیکاری، ماموران نسبت به جبران خسارت بيكارى تكليفی ندارند. ولی لازم است با متهم طورى رفتار شود كه قبل از ثبوت جرم، آبرو و حيثيت او لكه‌دار نشود.
395. لازم است مسئولان بازداشتگاه يا ندامتگاه طبق قانون و مقررات با بازداشت‌شدگان رفتار نمایند و آزار و اذیت آنان جایز نیست.
396. دستگيرى مجرمی که شاكى خصوصى ندارد و با مراجعه به پليس، به مسائل ضد اخلاقى و منكراتى خود اقرار می‌نماید جايز نيست؛ مگر با هماهنگی مراجع قضايى.
397. دستگيرى افراد غير مجرم نظیر بستگان نزدیک متهم یا مظنون در جرايم خشن ( نظير سرقت مسلحانه، قتل، آدم‌ربايی‌و ... ) به منظور دستگیری متهم اصلی با استفاده از دلايل و بهانه‏هاى قانونى جايز نيست؛ مگر با حكم مرجع قضائی.
398. چنانچه به دليل دستگيرى مجرم در حال ارتكاب جرم در سطح شهر، خسارت‏هاى مادى به وى وارد شود با توجه به عدم تقصير، مأموران مديون نمى‏باشند.
399. لازم است مأموران در اجراى عمليات ويژه برای دستگيرى متهم يا مجرم، در صورت مواجهه با مراسم عروسى يا عزادارى، ضمن رعایت موازین شرعی و اخلاقی، برابر دستور مرجع قضائی اقدام نمایند. 
400. تله‏گذارى مأموران، به منظور دستگيرى سارقان و مجرمان حرفه‏اى، از طریق اجبار زنان فاحشه و بدنام به برقرارى تماس و کشاندن آنان به محل مورد نظر با وعده ارتباط نامشروع، جايز نيست.
401. اجرای طرح مهار برای به دام انداختن سارقان، در صورتى‌كه مستلزم انجام اعمال خلاف شرع و قانون نباشد، اشكال ندارد.
402. حركت دادن متهم و يا محبوس كردن وى با چشم بسته در يك گوشه، به منظور اذیت و آزار وی، جايز نيست، مگر با دستور مرجع قضائی یا در مواقع ضرورت، مانند خوف فرار و رعایت ملاحظات ماموریتی.
403. در هر حالتی، فحاشی، توهین، تحقیر، تمسخر و هرگونه عملی که موجبات آزار و اذیت روحی متهم را فراهم می‌آورد، جایز نیست.
404. ضرب، شتم و برخورد فیزیکی با متهمان دستگیر شده، به ویژه در ملأ عام، که موجب بدبینی مردم نسبت به انتظامی ج.ا.ا. می‌گردد؛ شرعاً حرام است.
405. اجبار متهم به تأمین غذای مأمور بدرقه و یا پرداخت هزینه انتقال، جایز نیست. 
406. در مواقع بروز اغتشاش، باید از ایراد هرگونه خسارت به اموال و اماکن شخصی مردم حتی در صورت استفاده اغتشاشگران از این اماکن پرهیز گردد، مگر در صورت ضرورت و با حکم مرجع قضائی.
407. مأموران مرد نباید شخصاً نسبت به دستگیری، بدرقه و بازرسی کیف و وسایل شخصی زنان متهمه اقدام نمایند و در صورت عدم حضور مأمور زن، باید با مساعدت خانم‌های حاضر در صحنه و یا از مأموران زن بسیجی در محدوده مأموریت، تقاضای مساعدت نمایند؛ در غیر این‌صورت و وجود ضرورت با رعایت موازین شرعی اقدام نمایند.
408. تجهیز مکان‌هاي بازجویی و بازداشتگاه به ابزارهاي نظارتی دوربین با نصب علائم هشدار دهنده بلامانع است. لیکن استفاده از تجهیزات فنی شنود و استراق ‌سمع و میکرفون‌گذاری به منظور کشف جرم، باید با حکم مرجع قضائی باشد.
409. بازدید و بازرسی از تحت نظرگاه و بازداشتگاه زنان بایستی با رعایت جوانب شرعی صورت پذیرد.
410. در ماه مبارک رمضان اگر متهم، تقاضای صرف ناهار یا صبحانه نماید، در صورتی‌که متهم معذور از روزه گرفتن نیست، کمك به روزه‌خواری بوده و جایز نمی‌باشد.
411. مراقبت از زنان متهم‏ باید توسط مامور زن انجام شود و در صورتی‌که متهم اقدام به عریان کردن خود برای جاسازی یا تخلیه مواد مخدر یا به هر منظور دیگر نماید؛ مراقبت و نگاه کردن صرفاً در حدّ ضرورت غير قابل اغماض، اشكال ندارد.
412. برداشتن حجاب متهم زن كه در معرض ديد نامحرم است به بهانه امکان اقدام به خودکشی با استفاده از روسری، جایز نیست و بايد به نحو ديگرى از خطر جلوگيرى شود.
413. محروم كردن مادر از ديدن فرزندش يا شير دادن به او، جهت كشف حقايق جايز نيست؛ مگر با وجود ضرورت و دستور مرجع قضائی.
414. چنانچه متهم زن حين دستگيرى تهديد به برهنه شدن كند، مأموران وظیفه دارند در صورت نبود مامور زن، از برهنه شدن متهم جلوگيرى کرده و در صورت برهنه شدن، تاحدّ امكان او را پوشانده و دستگير نمایند.

			</pre>
			<pre class="book-content" id="book-content-24">
				<b class="bold">بازجویی:</b>
				415. تحقيقات و بازجويى از بانوان، در صورت نبود بازجوی زن، با رعايت وظايف شرعى و بدون تلذذ و ريبه و خوف وقوع در معصيت و باحضور فرد ثالث مانع ندارد.
416. قسم دادن متعارف توسط مأموران، جهت گرفتن اقرار، در صورتى‌كه راه ديگرى نباشد، اشكال ندارد.
417. بازجويى از زنان بايد توسط مأمور زن انجام شود و اگر مردى خوف آن را داشته باشد كه چنانچه براى بازجويى با نامحرمى صحبت كند، به گناه آلوده خواهد شد، لازم است با هماهنگی مسئول مربوط از انجام بازجویی اجتناب نماید. 
418. ورود برای اثبات  اتهام رابطه نا مشروع بدون مدعی خاص و حکم مرجع قضائی جایز نیست.
419. نگاه كردن به چشمان متهم زن در بازجويى در صورت لزوم، بدون تلذذ و ريبه، اشكال ندارد.
420. اعتراف گرفتن از متهم به وسیله تحريك احساسات وی از طریق تهدید همسر و فرزندان، جايز نيست.
421. انجام آزمایش و نمونه‌گیری از خون‌های مظنونین در پرونده‌های جنایی، در صورت اثبات بی‌گناهی آنان، چون بر اساس وظايف قانونى و دستور مراجع قضائی بوده است، اشكال ندارد.
422. ايجاد انحراف در بازجويى و وارونه نشان دادن حقايق، به گونه‌ای که به نفع يا ضرر متهم تمام شود، جايز نيست.
423. اقرار گرفتن از متهم یا متهمه، با نشان دادن جنازه مقتول یا مقتوله و بيدار كردن وجدان وی در صورتی‌که عنوان حرامى بر آن مترتب باشد، جايز نيست.
424. دروغ گفتن به متهم برای اثبات جرم در حين تحقيقات، جايز نيست؛ مگر آنكه مصلحت اهمّى بر آن مترتب باشد.
425. بازجویی از متهم در غیر مورد پرونده، جايز نيست.
426. فريب دادن متهم، از طريق يادآورى جرايم و اتهامات گذشته وى براى اخذ اقرار، اگر مصلحت اهمّى مطرح باشد، اشكال ندارد.
427. استفاده از اجبار در بازجويى، در صورتی‌که مظنون دستگير شده حاضر به همكارى نبوده و اخبار رسيده حاكى از وقوع يك انفجار قريب‌الوقوع در محل تجمع مردم باشد، با حكم مرجع قضائی، جايز است. 
428. تهمت زدن به متهم توسط بازجو، حتی در موارد ضرورى، جايز نيست. 
429. از حقوق شرعى متهم بر بازجو این است که به صورت اسلامى و انسانى با او رفتار شود و اهانت و هتك حرمت، جایز نیست.
430. بازجويى از افراد بى‌گناه براى يافتن سرنخى از متهم، با حفظ حيثيت و آبروى افراد، مانع ندارد.
431. تحقيق و جستجو در خصوص امورى از قبيل مسائل منكراتى و منافى عفت كه با آبرو و حيثيت افراد ارتباط دارند، جایز نيست؛ مگر در موارد احتمال توطئه بر عليه نظام و امنيت كشور و باندهاى فساد و فحشا؛ که تحقیق و جستجو واجب است.
432. بازجویی از کارکنانی که گزارشات، حاکی از ارتباط نامشروع آن‌ها درگذشته بوده، در صورتى‌كه فرد مورد نظر توبه كرده باشد؛ جايز نيست.
433. استفاده از امكانات شخصى متهم توسط بازجو جايز نيست.
434. عدم ذکر جرایم اخلاقی متهم به دلیل اینکه ذکر آن‌ها موجب اعدام متهم می‌شود، جایز نیست. 

			</pre>
			<pre class="book-content" id="book-content-25">
				<b class="bold">آموزش:</b>
				435. ملاك در نگهداشتن افراد متاهل، به صورت شبانه‌روزى براى آموزش، مقررات بوده و تخلّف از آن جايز نيست.
436. چنانچه مسئولین امر آموزش، در ارائه آموزش‌های لازم کوتاهی کرده و به سبب کوتاهی ایشان کارکنان مرتکب خلاف شرع یا جرم یا وارد کردن خسارت به خود یا سازمان شوند، شرعاً مسئول‌ هستند.
437. استفاده از تصویر اجساد عريان در کتب آموزش‌های تخصصی، در صورتى‌كه اجساد ناشناس باشند و وهن مومن و خوف مفسده نباشد، اشكال ندارد. 
438. انجام ورزش‏هاى خلاف مقررات و غير اصولى که در اثر آن ممکن است به كاركنان آسیب وارد شود؛ اشكال دارد. 
439. برگزارى كلاس‏هاى مختلط آموزش برای كاركنان در صورتی‌که تعداد کارکنان زن کمتر از پنج نفر باشد و خوف مفسده نباشد، با رعايت حدود شرعى اشكال ندارد.
440. ممانعت فرماندهان از اعزام به موقع كاركنان به دوره‏هاى آموزشى، در صورتی‌که موجب تضييع حقوق كاركنان گردد، جايز نيست؛ مگر در صورتى‌كه ضرورت غير قابل اغماضی وجود داشته باشد.
441. فراگیری‌ معارف و احکام اسلامی مطابق برنامه آموزشی بر همه افراد واجب است و تخلف از آن جایز نیست.
442. ساده‌انگاری، تسامح، تساهل، غفلت، بی‌علاقگی، بی‌حوصلگی و... در آموزش‌ها شایسته نیست؛ بلکه در مواردی که فراگیری مهارت در انجام ماموریت اجتناب ناپذیر می‌باشد؛ حرام است. 
443. خارج شدن از کلاس بدون مرخصی تابع ضوابط و مقررات مربوط می‌باشد و چنانچه خلاف آن عمل کنند، جایز نیست و موجب ضمان است. 
444. خارج شدن از همایش‌ها، گردهمایی‌ها، کلاس‌های آموزشی، برنامه‌های سازمانی برای افرادی که مأمور شده‌اند جایز نیست، بلکه اگر موجب اتلاف وقت و بیت‌المال گردد حرام است. 
445. افرادی که با آموزش‌های سازمانی مهارت‌هایی را کسب نموده و آن مهارت‌ها را در بیرون از سازمان به کار گرفته و کسب درآمد می‌نمایند، چنانچه برخلاف ضوابط و مقررات سازمانی نباشد و منافاتی با انجام وظایف سازمانی و محوله نداشته باشد، اشکال ندارد. 
446. دیر حاضر شدن اساتید و مربیان در کلاس، جایز نیست و موجب ضمان است.
 
447. چاپ و انتشار کتب و نشریات بدون کارشناسی و برآورد دقیق، بیش از حد نیاز و ضرورت، که مورد بهره‌برداری کارکنان یا خانواده‌ها قرار نمی‌گیرد، حرام و موجب ضمان است.
448. بردن روزنامه‌ها، نشریات یا کتب موجود در سازمان برای مطالعه به منزل، با اجازه کسی‌که صاحب اختیار قانونی است، بدون اشکال است.
449. استفاده از فضا و امکانات دانشگاه‌ها و مراکز آموزش انتظامی ج.ا.ا. برای دانشجویان و فراگیران، در صورت درس نخواندن جایز نبوده و موجب ضمان است.

			</pre>
			<pre class="book-content" id="book-content-26">
				<b class="bold">اموال مکشوفه:</b>
				450. تعیین تکلیف اقلام مکشوفه فاسد شدنى صرفا با دستور مرجع قضائی بوده و دخل و تصرف در آن با هماهنگی مرجع قضائی اشکالی ندارد.
451. استفاده از اموال‏ متهم‏، بدون رضايت وى جايز نيست و اگر مأموران نسبت به نگهداری اموال وى سهل‌انگارى نموده و موجب تلف شوند، ضامن هستند.
452. کم و زیاد کردن اقلام مکشوفه، به عنوان حربه‌ای جهت پرونده سازی له یا علیه متهم، جرم بوده و حرام است.
453. چشيدن مواد مشكوك به مواد مخدر (جامد يا روان) در صورت ضرورت و در حد چشيدن‏ جهت تشخيص، مانع ندارد.
454. مأموران هنگام طرد اتباع بیگانه، باید اموالی كه از طريق قانونى و شرعى به دست آورده‌اند را تحویل آنان نمایند، امّا در صورتى‌كه تحويل اين اموال به آنها امكان پذير نباشد، به حکم مرجع قضائی عمل شود.
455. استفاده از سوخت‌های کشف شده، برای خودروهای سازمانی تابع قانون و مقررات مربوط است. 
456. استفاده از مواد غذایی فاسد شدنی که بر اثر تصادف در جاده رها شده یا به جای مانده از مسافران، اگر صاحب آن از مواد مذکور اعراض نکرده باشد، تصرف در آن جایز نیست؛ مگر آن‌که در معرض تلف باشد که در این صورت، تصرف اشکال ندارد؛ ولی باید قیمتش پرداخت شود و در صورتی‌که دسترسی به صاحب آن مشکل و یا غیرممکن باشد، می‌توانند از آن‌ها استفاده نمایند و پول آن را از طرف صاحبش صدقه بدهند. 
457. اموال متهمان بازداشتى، شخص متخلف فراری و متوفی و همچنین اموال به‌جامانده در جاده‌ها كه به علت عدم دسترسى به مالك، بلاتكليف باقى‏مانده و یا به جهت كم‏ارزش بودن، شناسايى مالك آنها مقرون‏ به صرفه نمى‏باشد، در حكم اموال مجهول‌المالك است‏.
458. دژبان مکلف است در صورت مشاهده اشیاء ممنوعه (سیگار، کبریت، فندک، چاقو و...) ضمن خودداری از تحویل گرفتن آن‌ها؛ فرد را به بیرون از یگان هدایت نموده و ورود را منوط به عدم همراه داشتن اشیاء ممنوعه نماید. 
459. خسارت‌هایی که در هنگام انتقال و جابجایی اموال مسروقه مکشوفه به آنها وارد می‌شود، در صورتی‌که جابجایی اموال ضرورت داشته و سهل‌انگاری هم نشده‌باشد، بر عهده کسی نیست اما درصورت سهل‌انگاری؛ فرد مقصّر ضامن است.
460. ایجاد بار مالی برای خودروهای مکشوفه (از قبیل هزینه پارکینگ و حمل با جرثقیل که باید توسط مالکان پرداخت شود) تابع قانون و مقررات است و تخلف و سلیقه‌ای عمل کردن جایز نیست.
461. مشکلاتی که در صورت عدم ثبت خودروهای مسروقه مکشوفه در سیستم رایانه به وجود می‌آید و گاهی منجر به توقیف مجدد خودرو و تحمیل هزینه به صاحب آن می‌شود، باید برطرف گردیده و خسارت وارده جبران شود.
462. کشتن عمدی حیوانات اهلی بدون صاحب یا وحشی در حاشیه راه‌ها، با هدف جلوگیری از خطرات احتمالی (تصادفات) جایز نیست.
463. استفاده از خودروهای متوقف شده درپارکینگ یگان، جایز نیست، مگر در مواقع اضطراری؛ مثل آنکه جان بی‌گناهی در معرض خطر باشد و چاره‌ای به جز استفاده از آن خودروها نبوده و خودروی سازمانی در اختیار نباشد.
464. تصرف در اموال به غنیمت گرفته شده از اشرار و قاچاقچیان بدون دستور مقام قضائی، جایز نیست مگر در مواقع ضروری که ادامه مأموریت بدون استفاده از اموال مذکور میسّر نیست؛ مثل در خطر بودن جان فرد بی‌گناه؛ آن هم به مقدار ضرورت.
465. تصرف در اموال متهم (مانند پول، کتب و اجناس منزل) و استفاده شخصی یا اداری از آنها و نیز استفاده از میوه باغات یا منازل مردم، توسط مأموران در حین عملیات، جایز نیست؛ مگر در مواردی که مرجع قضائی، بالخصوص اجازه بدهد.
466. ضررهای مادی که در عملیات متوجه اموال مردم می‌شود، در صورتی‌که مامور مقصر باشد، جبران آن به عهده خود او می‌باشد و در غیر این‌صورت جبران آن به عهده سازمان است.
467. اجرای طرح‌هایی که موجب اتلاف وقت مردم و توقیف وسایل و اموال آنان می‌شود، بدون مجوز قانونی، جایز نیست.
468. استفاده از وسایل نقلیه مکشوفه به عنوان طعمه‌ای جهت به دام انداختن سایر متهمان پرونده جایز نیست؛ مگر با حکم مرجع قضائی.
469. تصرف در اموال مردم و کشتن احشام آنان جایز نیست؛ مگر در صورت ضرورت غیر قابل اغماض که دراین صورت، در حدّ ضرورت اشکال ندارد؛ ولی باید ضمن جبران خسارت، از صاحبان مال عذر‌‌‌خواهی نموده و رضایت آنان جلب شود.
470. استفاده مأموران از وسایل متهمان (مثل سوخت، آذوقه و...) در گشت‌های کویری، در صورت عدم رضایت آنان جایز نیست؛ امّا اگر ضرورت غیر قابل اغماض وجود داشته باشد، اشکال ندارد؛ ولی باید بعداً جبران نمایند.
471. مصرف گوشت حيوانات حلال گوشتى نظير شتر كه در بيابان‏ها رها بوده و سپس، در جاده با خودرو تصادف كرده و مأموران يا مردم آن را به صورت اسلامى ذبح نموده‏اند، اگر در معرض تلف شدن مى‏باشد، اشكال ندارد؛ ولى پول آن بايد به صاحبش داده شود و اگر پيدا كردن صاحب آن ممكن نيست، برابر حكم مرجع قضائی عمل شود.
472. در صورت ضرورت توقیف و إعمال قانون نسبت به مواد فاسد شدنی، مأمورین باید به گونه‌ای اقدام نمایند که مواد فاسد نشود و در صورت عدم رعایت ضوابط و مقررات باید توسط مقصر جبران گردد.

			</pre>
			<pre class="book-content" id="book-content-27">
				<b class="bold">تعقیب و مراقبت:</b>
				473. درآمدی که مأمور در جريان تعقيب‏ و مراقبت در قالب كاسب و يا مسافركش در طول انجام مأموريت کسب می‌کند، متعلّق به سازمان متبوع است.
474. پيگيرى پرونده فرد مظنون، بدون اطلاع مقام قضايى، جايز نيست.
475. ارتباط مأموران با افراد بيگانه، برای كسب خبر، جايز نيست؛ مگر به حكم مرجع قضائی يا مسئولان صاحب اختيار.
476. چنانچه مأموری در جریان عملیات تعقیب و مراقبت يقين نماید ادامه مأموریت موجب آسیب روحى و انحرافات عقیدتی يا فساد اخلاقى او مى‏شود، ادامه آن جايز نيست و مسئولان (درصورت احراز موضوع) حق مخالفت ندارند.
477. تعقيب و مراقبت از متهمان و منازل آنها جايز نيست؛ مگر با دستور مرجع قضائی و در صورت اخذ مجوز برای تصویر‌برداری از داخل منازل، باید به اقل رؤیت در صورت حضور زنان اکتفا شده و صرفا به مأموریت محوله پرداخته شود. 
478. استفاده از خودروى شخصى كاركنان در مأموريت‏ها (تعقيب‏ و مراقبت و ...) بدون جلب رضايت آنان جايز نيست و در صورت بروز خسارت، باید جبران شود.
479. در صورت عدم حضور مأمور زن، تعقيب‏ و مراقبت متهم زن توسط مأمور مرد، با رعايت موازين شرعى اشكال ندارد.
480. هنگام نفوذ و يا مراقبت از سوژه، به دليل مهيّا نبودن مكان و زمان برای اقامه نماز (مانند حضور در منازل كفار و يا تعقيب‏ سوژه و حركت با او و نبود زمان) ترک نماز جایز نیست ولو اينكه به نحو اضطرار خوانده شود و مسئولان به گونه‌اى تدبير نمايند كه مأموران بتوانند نماز خود را ادا نمايند.
481. نگاه عمدى به نامحرم در هنگام تعقيب‏ و مراقبت، که سوژه به صورت ناخودآگاه، بدون رعايت حجاب در معرض ديد نيروهاى تعقيب‌كننده قرار مى‏گيرد؛ جايز نيست؛ مگر آن‌كه ضرورت غير قابل اغماض وجود داشته باشد.
482. بررسی‌آلبوم‏هاى خانوادگى افراد به منظور شناسايى افراد تحت تعقيب‏ و شركاى جرم، در صورت عدم حضور مأمور زن، جايز نيست؛ مگر در صورت ضرورت و با دستور مرجع قضائی.
483. استفاده از لباس جنس مخالف (مانند لباس زنانه توسط كاركنان مرد) در تعقيب‏ و مراقبت جايز نيست؛ مگر در موارد ضرورت. 
484. چنانچه ماموران در جریان تعقیب و مراقبت با فساد اخلاقى اعضاى خانواده گروهك‏هاى ضد‌انقلاب، توطئه‌گر و اشرار، مواجه شوند؛ درصورتی‌که رسیدگی به مورد سوء اخلاقی سبب لطمه به پيگيرى جنبه امنيتى پرونده شود، وظيفه‌اى ندارند و تحقيق و تجسس نيز جايز نيست.
485. استفاده از نام مستعار، شغل غير واقعى و مانند آن در اقدامات اطلاعاتى پوششى (‌همچون تعقيب‏، مراقبت يا نفوذ و...‌) به منظور اختفا، اگر دروغ نباشد، اشكال ندارد و در مواقع لزوم، توریه كند و در هر صورت دروغ گفتن جايز نيست؛ مگر آن‌كه مصلحت اهمى در كار باشد.
486. دریافت وجه از شاکی با عنوان هدیه و با هدف سرعت در پیگیری و سیر مراحل تعقیب جایز نیست. 
487. در امور تعقيب و مراقبت، ارتكاب حرام و ترك واجب نظیر تراشيدن ريش، ترساندن مردم، ضربه به اموال سوژه، دروغ گفتن، حضور در منزلى كه ساكنان آن اهل موسيقى يا مشروبات الكلى مى‏باشند، تنها بودن با يك زن اجنبى در منزل، استقرار در اماكنى كه در اختيار سرايدار است، تخلف از قوانين راهنمايى و رانندگى، افشاى مفاسد اخلاقى سوژه، تعقيب و مراقبت از طريق هيپنوتيزم افراد، جايز نيست؛ مگر در مواردى كه مرجع قضائی واقف به خصوصيات و لوازم كار، ضرورت آن ‏را جهت حفظ نظام از اخلال، احراز كند و به طور ويژه اجازه دهد و در موارد مشكوك، بايد احتياط كرد.
488. اقدام به تعقیب متهم با روش‌های غیر مصوب برای جلوگیری از فرار متهم با هماهنگی مقام مافوق صلاحیت‌دار اشکال ندارد.
489. مامور نمی‌تواند به دلیل احتمال خطر ساز بودن انجام ماموریت براي خود و ديگران یا جلوگيري از خسارات به خودروي سازماني، دستور فرمانده را اجرا نكند.

			</pre>
			<pre class="book-content" id="book-content-28">
				<b class="bold">برگزاری مراسم و جلسات فرهنگی:</b>
				490. برگزاری مراسم، کلاس و جلسه از قبیل جشن، سوگواری، هدایت سیاسی، قرائت قرآن، تفسیر، دعای توسل و... در صورتی‌که بر خلاف مقررات یا مانع عمل به وظیفه اداری باشد؛ جائز نیست، اما اگر جزء برنامه‌های اداری باشد، شرکت در آن‌ها لازم است.
491. پذیرایی با هزینه بیت‌المال برای برگزاری هرگونه مراسمی در قالب برنامه‌های مصوب و بر اساس ضوابط و مقررات ابلاغی، اشکال ندارد.
492. رعایت حجاب برتر در اماکن عمومی، رفاهی، تفریحی و هتل‌های انتظامی ج.ا.ا. برای کارکنان و اعضای خانواده و همراهان آنان لازم است و احضار همکار و تذکر به وی اگر چه موجب درج سوابق منفی در پرونده وی گردد، اشکال ندارد.
493. خارج شدن از محل خدمت در زمان اداری برای شرکت در مراسم‌ مختلف، در صورتی‌که ابلاغیه از سوی سازمان محل خدمت باشد اشکال نداشته و در غیر این‌صورت باید مرخصی گرفته شود.
494. بیان احکام و معارف و امثال آن در هنگام اجتماع برای نماز (در قالب برنامه مصوب) مانع ندارد، مشروط بر این که حقوق مراجعان تضییع نشود.
495. رعایت کمترین هزینه، بیشترین بهره و نتیجه در همایش‌ها، جلسات و نشست‌ها لازم بوده و اسراف و تبذیر جایز نیست.
496. لازم است در یگان‌های انتظامی ج.ا.ا. از مجری زن صرفا در مراسم ویژه بانوان و خانواده استفاده شود و در خصوص مدعوین مانند سخنران، شاعر، خواننده و... باید از میان افراد متعهد، انقلابی، خوش‌نام و بدون حاشیه که دارای ظاهری زیبنده و اسلامی بوده و در صورت امکان درون سازمانی، انتخاب گردیده و نسبت به چگونگی اجرای برنامه به طور کامل توجیه شوند تا از طرح مطالب بی‌اساس، موهن، خواندن اشعار سخیف و اجرای برنامه‌های خارج از نزاکت پرهیز گردد.
497. استفاده از آلات موسیقی در عزاداری سالار شهیدان مناسب نیست و شایسته است در انتظامی ج.ا.ا. مراسم عزاداری به همان صورت متعارف که از قدیم متداول بوده برگزار شود و استفاده از شیپور، طبل و سنج به نحو متعارف اشکال ندارد، مشروط بر این‌که سبب مزاحمت دیگران نشود و به صورت مطرب و لهوی نواخته نشود. 
498. شرکت در مراسم مربوط به جشن یا عزاداری همکاران در ساعات غیر اداری، در صورتی‌که الزام به شرکت در این گونه مراسم از سوی واحد محل خدمت باشد و بر اساس ضوابط برنامه‌ریزی شده اعزام شوند، مأموریت محسوب می‌شود، ولی اگر با تصمیم فردی و به صورت شخصی شرکت کنند جزء اضافه‌کار محسوب نمی‌شود و در صورت دریافت وجه، در فرض دوم، مبلغ دریافتی باید به سازمان مربوط عودت داده شود (حتی در صورتی‌که بعدا متوجه شود باید مبلغ دریافتی را برگرداند).
499. الزام كاركنان در ساعات غير ادارى به شركت در مراسم فاتحه و عزاى بستگان مسئولان جایز نیست و خلاف شرع است؛ مگر با رضایت ایشان. 
500. چنانچه عيادت، ديدار و يا شركت در مراسم مختلف همكاران، در وقت ادارى، موجب نارضايتى و ضايع شدن حق مراجعه‏كنندگان گردد؛ جایز نیست.
501. دعوت از گروه‌های هنری که با انجام بازى‏هاي همراه با سرعت حركت و تردستى در پی ایجاد سرگرمی برای شرکت کنندگان هستند و از انواع شعبده حرام محسوب نمى‌شوند، اشكال ندارد.
502. مراسم عزاداری به روش زنجیرزنی در یگان‌های انتظامی اگر به نحو متعارف و به گونه‌ای باشد که از نظر عرفی از مظاهر حزن و اندوه در عزاداری شمرده شود، اشکال ندارد.
503. کف زدن به نحو متعارف در مراسم جشن و سرور اهل‌بیت علیهم السلام به گونه‌ای که متناسب با مجالس لهوی نباشد، فی‌نفسه اشکال ندارد؛ ولی بهتر است فضای مجالس دینی، به خصوص مراسمی که در مساجد، حسینیه‌ها و نمازخانه‌ها برگزار می‌شود، به ذکر تکبیر و صلوات و شعارهای اسلامی مزین شود تا ان‌شاء‌الله ثواب هم عاید عزیزان گردد.
504. استفاده از ارگ، سنتور، در جشن‌ها و اعیاد و موالید که خارج از مساجد و نمازخانه‌های (یگان‌های انتظامی) برگزار می‌شود در صورتی‌که غیرلهوی باشد با حفظ شئون اسلامی منعی ندارد، امّا در صورتی‌که این مراسم در مساجد و نمازخانه‌ها برگزار شود، برای حفظ حرمت این اماکن مقدس از اجرای موسیقی پرهیز شود.
505. هر نوع خوانندگی و نوازندگی در مجالس و جشن‌های مذهبی در صورتی‌که مطرب و لهوی و متناسب با مجالس عیش و نوش و خوش‌گذرانی باشد حرام است، «دف» نیز اگر به صورت مطرب لهوی که مناسب مجالس گناه است زده شود، حرام است؛ در هر صورت باید قداست و مقام اهل‌بیت علیهم السلام مراعات شود. 
506. استفاده از گروه‌های تئاتر و سرود در مراسم جشن در حسینیه‌های یگان‌ها در صورتی‌که متناسب با فرهنگ و ارزش‌های اسلامی باشد، اشکال ندارد. 
507. پخش اذان به نحو متعارف، برای اعلام داخل شدن وقت نماز به وسیله بلندگو اشکال ندارد، ولی پخش آیات قرآن و دعا و غیر آن از بلندگو، اگر موجب اذیت همسایگان شود؛ اشکال دارد.
508. پخش موسیقی شاد از مسجد به مناسبت جشن میلاد ائمّه معصومین علیهم السلام در صورتی‌که منافی با حرمت مسجد باشد، حرام است؛ حتی اگر موسیقی غیر مطرب باشد.
509. بودجه فرهنگی باید مطابق مقررات هزینه شود و هزینه آن در کارهای دیگر و ارائه آمار صوری جایز نیست.
510. استفاده از اضافه وجوه دریافتی از کارکنان، برای اجرای مراسم عزاداری، برای امور دیگر در صورت دسترسی و امکان کسب اجازه از اهدا کنندگان جایز است و درغیر این صورت باید برای مصرف در مجالس عزاداری آینده نگهداشته شود.
511. چنانچه کمک‌های جمع‌آوری شده برای موردی خاص مثل حسینیه و... باشد، واجب است در همان مورد مصرف شود و تخلف از نیت بانیان جایز نیست، مگر آن که برای تغییر، مجددا اجازه گرفته شود.
512. خرید و نصب مجسمه و تندیس شهدا و نصب آن در اماکن انتظامی، اشکال ندارد.
513. انتشار مطالب دیگـران به نـام خـود؛ جایز نیسـت.
514. برنامه‌ها باید به نحوی تنظیم شود که با نماز اول وقت تلاقی پیدا نکند.
515. مراسم – به خصوص در هنگام شب – باید به گونه‌ای برگزار شود که سرو صدا، پارک خودروها و ... موجب آزار و اذیت همسایگان نگردد. 
516. در خصوص هزینه‌های مربوط به مراسم نظیر پذیرایی، تزئین جایگاه و... باید از اسراف و تبذیر و هرگونه ریخت‌و‌پاش خودداری گردد.
517. به هنگام تعیین محل استقرار مهمانان و مدعوین، باید محدوده‌ای برای کارکنان مجرّدی که بدون خانواده در جلسه شرکت کرده‌اند- به تفکیک جنسیّت - مشخص و از اختلاط آن‌ها با خانواده‌ها پرهیز گردد.
518. پرداخت هرگونه حق‌الزحمه به مدعوین، باید در قالب دستورالعمل‌های ابلاغی و در حد متعارف، پس از انعقاد قرارداد صورت پذیرد.
519. اعطای هدایا به مدعوین، خارج از برنامه و عرف سازمانی جایز نیست.
520. گفتن یا شنیدن لطیفه‌های رایج در کشور که مربوط به اقوام مختلف است در صورتی‌که غیبت بوده و یا موجب تفرقه و اختلاف قومی یا اذیت و هتک مؤمنی باشد، جایز نیست.
521. رعایت موازین شرعی و شئونات اسلامی در اجرای برنامه‌های فرهنگی، هنری یا رزمی، ورزشی، مسابقات، مناسبتی و... واجب بوده و اجرای هرگونه برنامه ضد ارزشی جایز نیست.
522. برخورد و رفتار حکیمانه و صمیمی با مردم در حین اجرای برنامه‌ها، شایسته پلیس مکتبی و در تراز انقلاب اسلامی باشد.
523. اهتمام و توجه به اقامه فریضه نماز در اول وقت و مکان مناسب الزامی است.
524. در انجام مصاحبه فرماندهان و مسئولان محترم انتظامی ج.ا.ا. با رسانه‌ها از ذکر موضوعات ضد اخلاقی خودداری شود.
525. اجرای برنامه‌ها و مراسم‌های هفته انتظامی ج.ا.ا، نباید سبب اخلال در انجام کار ارباب رجوع یا مأموریت‌ها گردد.
526. اجرا و پخش هرنوع موسیقی لهو و لعب جایز نبوده و باید از پخش آهنگ های نامناسب و مغایر با ارزش های اسلامی و شئون انتظامی ج.ا.ا. اجتناب گردد.
527. رعایت موازین شرعی به خصوص حجاب اسلامی توسط شرکت کنندگان در مراسم الزامی است و مسئولین می‌بایست بر این امر نظارت کنند.

			</pre>
			<pre class="book-content" id="book-content-29">
				<b class="bold">موسیقی و غنا:</b>
				528. استفاده از موسیقی مطرب و لهوی، حتی در سالن تربیت بدنی برای نرمش و ورزش جایز نیست.
529. استفاده از موسیقی غیر مطرب و غیر لهوی در مراکز تفریحی و رفاهی و سالن‌های تربیت بدنی انتظامی ج.ا.ا. در صورتی‌که خلاف ضوابط و مقررات سازمانی نباشد، جایز است. 
530. استفاده از گروه‌های سرود مختلط دختر و پسر در مجموعه انتظامی ج.ا.ا. و در مراسم خانوادگی در صورتی‌که به سن بلوغ رسیده باشند، جایز نیست.
531. مبارزه نمایشی با عصا یا ... در مراسمات چنانچه به صورت بازی تفریحی– ورزشی باشد و خوف خطر مهم بر انسان در آن نباشد فی‌نفسه اشکال ندارد، ولی نواختن موسیقی لهوی و مطرب و اختلاط زن و مرد در این گونه مراسم جایز نیست.
532. تقلید لهجه برخی اقوام همچون ترک، کرد، عرب و... در جمع دوستان و همکاران، در صورتی‌که مشتمل بر امور حرام نباشد و عدم رضایت و ناخرسندی اقوام یاد شده را در پی نداشته باشد، فی‌نفسه اشکال ندارد؛ ولی تقلید صدای زن به طوری که کاملا شبیه صدای زن شود، خالی از اشکال نیست.

			</pre>
			<pre class="book-content" id="book-content-30">
				<b class="bold">تفریح، سرگرمی و مسابقه:</b>
				533. با توجه به مصالح انتظامی ج.ا.ا. بازی شطرنج در پادگان‌ها و دیگر مراکز اداری انتظامی ج.ا.ا. انجام نگیرد و مسئولان امر برای صرف اوقات فراغت عزیزان پایور و نیرو‌های وظیفه برای رشد فکری و ورزش‌های رزمی و تفریحات مناسب باید اقدام کنند.
534. شرط‌بندی در تیر‌اندازی و همچنین مسابقه با ادوات جنگی که کاربرد نظامی و دفاعی دارند، اشکال ندارد.
535. کتاب‌ها و هدایایی که از سوی سازمان به مسئولان و کارکنان اهداء یا برای آن‌ها ارسال می‌شود، در صورتی‌که اظهارات ارائه کنندگان با قرائن و شواهد، حاکی از اهداء به خود افراد است نه به سازمان و جایگاه، مجاز به تصرف و تملک‌اند، در غیر این صورت باید از اموال سازمان محسوب شود.

			</pre>
			<pre class="book-content" id="book-content-31">
				<b class="bold">مخبرين، عوامل و منابع:‏</b>
				536. به‏كارگيرى مُخبرین كه از طرق غير‌شرعى يا غير‌قانونى، اقدام به كسب خبر مى‏كند، جايز نيست؛ مگر در امور مهمی مانند حفظ نظام و کشف توطئه براندازی.
537. به‌کارگیری مخبرِ زن براى مأموريت‏ها چنانچه برای مامور خوف مفسده داشته باشد، جايز نيست؛ مگر حفظ مصالح اهمی متوقف بر آن باشد.
538. تحقيق و تفحص پيرامون زندگى شخصى مخبرین هنگام جذب آنان تا جايى كه براى احراز صلاحيت‏ها لازم باشد، جایز است.
539. استفاده از وسايل نقليه مخبرين، بدون پرداخت وجه و عدم رضايت آنان جايز نيست.
540. استفاده و استخدام مخبر و منبع از ميان بانوان، بدون رضايت شوهر يا ولی آنها جايز نيست؛ مگر آنكه مصلحت اهمى وجود داشته باشد.
541. اثبات عدالت مخبران ضروری نیست ولی صحّت خبرهای آنان باید مورد بررسی و تحقیق قرار گیرد.
542. استفاده از افراد لاابالى يا فاسد كه در ازاى دريافت پول اخبار مى‏فروشند در موارد ضرورت، اشكال ندارد؛ ولى خبر آن‌ها حجت نيست مگر اين‌كه صدق آن به ضميمه قرائن و شواهد ثابت شود.
543. چنانچه مأموران باعث ضرر و زیان منابع، عوامل و مخبران شوند، موظفند زیان وارده را به سلسله مراتب سازمانی گزارش داده و نسبت به جبران آن اقدام نمایند.
544. ماموران باید منابع، عوامل و مخبران را نسبت به حرمت شرعی افشاء و نشر مسائل و مشکلات شخصی افراد توجیه نمایند.
545. بهره‌گیری از نقاط ضعف منابع، عوامل و مخبران، برای ارائه اخبار درخصوص افراد مظنون، با توجه به احتمال دادن گزارش کذب، جایز نیست، مگر در موارد اضطرار که در این صورت نیز باید نسبت به صحت خبر اطمینان یابند. 
546. جذب منبع و مخبر زن توسط مأمور مرد و ارتباط ماموران مرد با مخبر زن، به دلیل خوف مفسده جایز نیست و باید از ماموران زن براي این امر استفاده شود.

			</pre>
			<pre class="book-content" id="book-content-32">
				<b class="bold">تجسس و شنود:</b>
				547. به طور کلی، تجسس در امور شخصی و اخلاقی افراد جایز نیست؛ مگر آنکه دفع خطر، کشف توطئه یا مفسده و جنایت مهمی متوقف بر آن باشد و مرجع قضائی حکم نماید. 
548. مأموران نباید از عکس، لوح فشرده، فیلم‌ها و البسه خانوادگی غیر مرتبط با پرونده به عنوان مستندات پرونده استفاده نمایند؛ مگر در صورت ضرورت و با دریافت مجوز از مرجع قضائی.
549. چادر مسافرتی حریم خصوصی محسوب می‌شود و ورود به آن باید با حکم مرجع قضائی باشد.
550. خودرو حریم خصوصی نبوده و ماموران می‌توانند در صورت مشاهده جرم، براساس قانون اقدام نمایند.
551. تجسس در تلفن همراه و بررسی محتوای آن بدون حکم مرجع قضائی، جایز نیست.
552. تحقیق و تفحص در زندگی شخصی افراد و متهمانی که چندین مرحله اقدام به جرم نموده‌اند، به منظور ریشه‌یابی علت جرم، جایز نیست؛ مگر با رضایت فرد و یا  حکم مرجع قضائی.
553. تجسس در اسرار خانوادگی متهم و سایر بستگان وی جهت انجام تحقیقات محلی از وضعیت اخلاقی، اجتماعی و پیشینه خانواده متهم، در صورت ضرورت و با حکم مرجع قضائی، اشکال ندارد.
554. صرف نفوذی بودن فردی در انتظامی یا یکی از ارگان‌ها برابر گزارشات واصله، مجوز تعقیب مسائل شخصی و خانوادگی نمی‌شود و افشای مسائل کشف شده نیز حرام است.
555. تجسس از فردی مشکوک به برقراری ارتباط نامشروع، چنانچه ادعا کند که به دلیل موقعیت اجتماعی خاص به صورت مخفی صیغه نموده است اما فاقد مدرک قانونی و صیغه‌نامه محضری باشد، جایز نیست؛ لکن در رابطه با کارکنان، باید وفق ضابطه عمل گردد.
556. شنود تلفن منزل اشخاص در جهت كشف جرم جايز نيست؛ مگر آن‌كه به تشخيص مرجع قضائی، خطرى متوجه نظام باشد و بر اين اساس، مجوز صادر نمايد.
557. بزرگ‌نمايى اخبار و گزارش خلاف واقع برای دریافت مجوز قضايى شنود تلفنى، جايز نيست.
558. پيگيرى و افشاى مسائل اخلاقى و منکراتی در هنگام شنود جایز نیست مگر جهت کشف باند فساد یا خطری برای نظام.
559. کنترل حضوری یا تلفنی مجرمانی که در گذشته مرتکب تخلف گردیده‌اند، جایز نیست؛ مگر با حکم مرجع قضائی. 
 
			</pre>
			<pre class="book-content" id="book-content-33">
				<b class="bold">طعمه‌گذارى:‏</b>
				560. انجام معامله صورى و اغفال متهمان و قاچاقچيان توسط مأموران، در صورت ضرورت و وجود مصلحت مهم، اشكال ندارد.
561. سخن گفتن مأمور بر ضدّ نظام و مسئولان، با هدف گمراه‌سازى فرد مخالف نظام برای كسب اخبار و اطلاعات از وى، جايز نيست؛ مگر در صورتى‌كه حفظ نظام و دفع خطر مهمى متوقف بر آن باشد. 
562. هنگام دستگيرى مجرم، چنانچه مبلغى از اموال سازمان به عنوان طعمه به كار برده شود، امّا مجرم اين پول را سرقت نموده و مأموران نيز قادر به دستگيرى وى نگردند، در صورتى‌كه اقدام مأموران، برابر مقررات و با نظر مسئول صاحب اختيار بوده و كوتاهى و اهمالى صورت نگرفته باشد، ضامن نيستند.

			</pre>
			<pre class="book-content" id="book-content-34">
				<b class="bold">تعزیر متهمان:</b>
				563. اگر اجرای تعزیر سبب جراحت شود و اجراکننده در کمیت و کیفیت به وظیفه خود عمل کرده باشد، ضامن نیست. 
564. چنانچه در تعزیر، چند ضربه شلاق اضافه زده شود، در صورتی‌که مضروب عفو نكند، قصاص دارد.
565. اگر مأمور حين انجام وظيفه، از متهم سيلى يا كتك بخورد، مقابله به مثل مأمور، حكم دفاع از خود را دارد. 
566. اهانت مأمور به متهم و تعزیر وی بدون حكم مرجع قضائی، حق‌الناس است كه هر كدام قابل جبران است، بايد جبران شود و هر كدام قابل جبران نيست، استغفار شود.
567. ضخامت و نوع شلاق، ميزان بالا بردن دست و شدت ضربه بستگی به نظر مرجع قضائی دارد. 
568. گرفتن اقرار با شكنجه حتی در حد چند سیلی، علاوه بر معصيت،فاقد اعتبار است.
569. اجراى حكم متهم زن، توسط مأمور مرد در صورتی‌که مستلزم لمس و نظر به بدن نامحرم نبوده و مفسده نداشته باشد، اشكال ندارد.

			</pre>
			<pre class="book-content" id="book-content-35">
				<b class="bold">تنظیم گزارش:</b>
				570. چنانچه مأموران در انجام تحقیقات و کسب اطلاعات واقعی و ثبت گزارش دقیق، سهل‌انگارى نمايند و موجب خسارت شوند، ضامن مى‏باشند. 
571. هرگونه چشم‌پوشی براساس نظر شخصی حتی با نيت خيرخواهانه، درخصوص مرتکبین جرائم خرد، جایز نبوده و ملاک، حکم مرجع قضايى است.
572. انعکاس گزارش غير واقعى كشفيات و دستگيرى‏ها در رسانه‏ جایز نیست. 
573. كتمان حقيقت و عدم ارائه دقيق آمار جرائم که در برنامه‏ريزى و تصميم‏گيرى مسئولان اثر می‌گذارد؛ جايز نيست و فرد مقصر ضامن خسارت‏هاى وارده می‌باشد.
574. امحای آلات جرم به دلیل متواری شدن متهم و خودداری از گزارش دادن، جایز نیست و مأموران موظفند برابر قانون و مقررات اقدام نمايند.
575. درج مطالب خلاف واقع یا اغراق‌گونه درباره متهم در تنظيم پرونده قضايى و تایید محتویات آن توسط مافوق، حرام است. 
576. معدوم كردن سوء‌سابقه افراد سابقه‌دار توسط مأموران، در صورتى‌كه خلاف مقررات باشد، جايز نيست. 
577. افزودن اسامى مختلف به پرونده، جهت تخفيف جرم متخلّفان خيانت بوده و جايز نيست.
578. كنجكاوى و دخالت‏ افراد غیر مرتبط در پرونده‏هاى قضايى و افشاى اسرار ديگران جايز نیست. 
579. اقدام براى صلح و آشتى بين دو نفر حتی در صورتی‌که يكى از طرفين مجرم است، اشكال ندارد. 
580. تغيير عناوين مجرمانه متهم، جايز نيست و ضمان آور است. 
581. برخورد حکیمانه از وظایف پلیس است ولی گزارش غیر واقعی به بهانه رافت اسلامی جایز نیست.

			</pre>
			<pre class="book-content" id="book-content-36">
				<b class="bold">پارکینگ‌های طرف قرارداد با انتظامی ج.ا.ا.:</b>
				582. سهل‌انگاری در انتقال خودرو به پارکینگ و وارد آمدن خسارت و آسیب جایز نیست و در صورت سهل‌انگاري، فرد مقصر ضامن است.
583. برداشتن وسایل خودرو جایز نیست و استفاده از آن‌ها بدون اذن مالک، حکم غصب را دارد و موجب ضمان است.
584. عقد قرارداد با پارکینگ‌هاي نامناسب که موجب ایراد خسارت به وسایل توقیفی می‌شود، جایز نیست. 
585. بی توجهی و اهمال در نظارت بر نحوه نگهداری وسائل نقلیه توقیفی، جایز نیست و چنانچه خسارتی وارد گردد مأمور ناظر گناهکار بوده و پارکینگ دار ضامن است.
586. انتقال خودرو بدون اطلاع راننده جایز نیست و مأموران موظفند نسبت به اعلام علت توقیف، محل پارکینگ و سایر مسائل مربوط، به طور دقیق اقدام نمایند.
587. پارکینگ‌داران موظفند در خصوص میزان و نحوه محاسبه هزینه پارکينگ به صورت شفاف اطلاع‌رسانی و در تابلوي اعلانات درج نمایند و دریافت هرگونه وجه، خارج از شرایط مندرج در قرارداد، جایز نیست. 

			</pre>
			<pre class="book-content" id="book-content-37">
				<b class="bold">رشوه:</b>
				588. جابجایی کارکنان به صورت رایگان توسط رانندگانی که با رضایت کامل به این کار اقدام می‌نمایند، در صورتی‌که خوف مفسده نداشته باشد، اشکال ندارد.
589. پذيرفتن گوشت يا غذاى نذرى، در صورتی‌که منع قانونى يا خوف مفسده داشته باشد، جايز نيست.
590. دریافت هدیه توسط خانواده در غیاب  مأمور که از جانب فردی ناشناس به منزل وى فرستاده می‌شود، جايز نيست.
591. اخذ وجه يا هدیه از رانندگان وسيله نقليه، قبل یا بعد از ارتكاب تخلف جايز نيست.
592. دریافت هديه و رفتن به منزل طرفین دعوا هنگام مصالحه آنان توسط مأموران اشكال دارد.
593. دريافت عيدى از سرمايه‌داران براى كاركنان، به علت وجود خوف مفسده جایز نیست.
594. مساعدت گرفتن از افراد خیر برای سربازان بی‌بضاعت، در صورتى‌كه منع قانونى و خوف مفسده وجود ندارد، بلا‌مانع است. 

			</pre>
			<pre class="book-content" id="book-content-38">
				<b class="bold">نظارت و بازرسی: </b>
				595. در انتصاب مدیران، تحقیق در مورد افراد برای تحصیل اطمینان به صلاحیت شخص در تصدی مسئولیت، تا جایی که جنبه تجسس در احوال شخصی افراد پیدا نکند، اشکال ندارد.
596. بیان عیوب افراد برای مسئولین انتصابات، در چارچوب ضوابط، اشکال ندارد؛ اما برای مدیری که مسئولیتی در انتصاب نداشته باشد، غیبت محسوب شده و حرام است.
597. پاسخ‌گویی به مسئولان نظارت و بازرسی هنگام تحقیقات درباره همکاران، در چارچوب مقررات قانونی و شرعی برای کشف حقیقت نه تنها اشکال ندارد؛ بلکه گاهی واجب است. بنابراین، لازم است فقط آنچه را یقین دارند و به صلاحیت فرد مرتبط می‌باشد، بگویند و از بیان مواردی که تردید دارند و مورد ظن و گمان است، خودداری کنند.
598. اگر مسئول تحقیق و تفحص به وظایف محوله خود در راستای انتصاب مناسب‌ترین فرد برای تصدی مسئولیت عمل نموده باشد، اما پس از مدتی روشن شود که وی صلاحیت نداشته است، محقق مقصر نبوده ولی وظیفه دارد مراتب را به مقامات ذی‌صلاح گزارش کند.
599. تأخیر عمدی و از روی سهل‌انگاری در صدور تأییدیه‌های مبادی نظارتی و سایر امور اداری مربوط به انتصابات، در صورتی‌که موجب تضییع حقوق قانونی کارکنان گردد، جایز نیست و مسئولان مربوط ضامن خواهند بود.
600. مسئولان نظارت و بازرسی باید مطابق ضوابط ابلاغی به مسئولیت قانونی خود در احراز شایستگی افراد برای تصدی مسئولیت عمل نمایند و صرف سفارش دیگران کفایت نمی‌کند.
601. چشم‌پوشی از برخی شرایط احراز صلاحیت؛ در صورتی‌که در چارچوب اختیارات و مقررات قانونی باشد اشکال ندارد، و در غیر این صورت جایز نیست.
602. چنانچه صلاحیت یا عدم صلاحیت فردی برای تصدی مسئولیتی، احراز نشود، نتیجه را باید با عبارت «صلاحیت نامبرده احراز نشده است» اعلام نمایند و در این موارد اعلام «رد صلاحیت» جایز نیست.
603. تعلل ورزیدن یا به تعهد سازمانی خود عمل نکردن و خودداری از پذیرش مسئولیت به بهانه‌های بی‌اساس جایز نیست.
604. هدر دادن استعدادها به هر دلیل و بهانه‌ای جایز نیست و در صورتی‌که زیان و ضرری از این ناحیه بر نیروهای مسلح وارد شود، افراد مقصر ضامن می‌باشند.
605. نادیده گرفتن شرایط و ضوابط از طرف مسئولان در انتصاب افراد و ضایع کردن حق افرادی که صلاحیت لازم را دارند، موجب ضمان است.
606. ملاک در تعیین حد و مرز تحقیق در مسائل اخلاقی افراد و خانواده ایشان، حکم مرجع قضائی است و پیگیری مسائل اخلاقی بدون حکم مرجع قضائی برای هیچ کس جایز نیست.
607. اعمال غرض شخصی در ارزیابی‌ها به منظور استخدام، انتصاب و ترفیع، جایز نیست و در صورت ارتکاب و تضییع دست اندر کاران، ضامن خواهند بود.
608. کوتاهی کردن در انجام امورات محوله متناسب با جایگاه و مأموریت واگذار شده ضمان شرعی و قانونی دارد.
609. در ارزیابی دوره‌ای پرونده‌ها، اشاره به سوابق منفی گذشته که به طور کامل اثبات نشده‌اند، ولی قابل رد کردن هم نیستند تا زمانی که قانونا تخلفی ثابت نشده باشد، اثری بر آن مترتب نمی‌شود و استناد به آن جایز نیست.
610. بازرس و ناظر باید مطابق مقررات به وظیفه قانونی و شرعی خود عمل کند و چنانچه بر اثر هرگونه کوتاهی حق فرد تضییع یا در آینده به سازمان آسیب برسد؛ شرعا حرام و موجب ضمان است.
611. گزارش و انتشار اخباری که به صحت آن یقین حاصل نشده است، جایز نیست و مسئولان رسیدگی به این گزارش‌ها، باید به گونه‌ای عمل کنند که قبل از تعیین صحت و سقم خبر، آبرو و حیثیت شخص لکه‌دار نشود. در صورت هرگونه قصور و کوتاهی، عاملان آن باید ضمن طلب حلیت از فرد مذکور، استغفار و توبه نمایند.
612. گزارشی که صحت ندارد و کذب بودن آن به اثبات رسیده است، هیچ اثری بر آن بار نمی‌شود و جایز نیست در پرونده باقی بماند.
613. اجبار مسئول فرادست نمی‌تواند عذری برای ارائه آمار دروغ باشد؛ بنابراین اگر از روی عمد و آگاهی باشد، حرام است.
614. ترتیب اثر ندادن به گزارش‌های بازرسی و نظارت، اگر موجب ضرر و زیان به فرد یا سازمان شود، حرام و موجب ضمان است.
615. چشم پوشی بازرس و ناظراز ترک فعل و مواردی که کار به درستی انجام نگرفته و یا بعضی از برنامه‌ها ناقص اجرا شده و اثر بخشی و نتیجه لازم را نداشته و موجب ضرر و زیان به بیت‌المال شده‌ باشد، جایز نیست و گزارش وضعیت آن‌چنان که هست، بر بازرسان و ناظران واجب است.
616. آشکار کردن امور خصوصی و شخصی دیگران توسط بازرس و ناظرحرام است.
617. بیان ظلم یا خیانت بعضی از مسئولان،توسط بازرسان و ناظران به افراد غیر مرتبط، حرام است.
618. بیان اطلاعات پرونده بانوان متهم یا مجرم به همسر ایشان که احتمالا موجب اختلاف؛ طلاق، آزار و ... می‌شود؛ حرام بوده و درصورت بروز خسارت مالی، جانی و حیثیتی؛ اطلاع دهنده مسئول است. 
619. اگر فردی متوجه وقوع خطایی در سازمان گردد که از چشم عوامل نظارتی دور مانده است؛ در صورتی‌که چشم‌پوشی از آن احتمال ورود خسارت جانی و کلان مالی برای سازمان داشته باشد، واجب است در اسرع وقت گزارش نماید. 
620. رعایت اصول و مقررات حفاظتی و حفظ اسرار واجب است و کوتاهی در این زمینه حرام بوده و در صورت ورود خسارت، مقصر باید جبران نماید.
621. همکاری با تمام مبادی نظارتی نیروهای مسلح، در چارچوب قوانین و ضوابط مصوب نظام اسلامی، جزء وظایف قانونی کارکنان نیروهای مسلح است و تخلف از آن جایز نیست.
622. بازرسى بدنى مراجعه کنندگان زن، توسط مأمور مرد تحت هیچ شرایطی جايز نیست و همچنین بازرسى از وسايل و لباس‏هاى شخصى بانوان نیز بايد توسط مأمور زن انجام شود و در نبود مأمور زن و به شرط ضرورت، باید به حداقل اكتفا شود.

			</pre>
			<pre class="book-content" id="book-content-39">
				<b class="bold">حقّ‌الکشف:</b>
				623. حقّ‌الکشف حقی است که به ماموران کاشف در مقابل کشف پرداخت می‌شود و اگر تا سرسال خمسی در مؤونه مصرف نشود؛ به آن خمس تعلق می‌گیرد. 
624. ملاك در تقسيم حقّ‌الكشف، قانون و مقررات است و اگر برابر قانون، اين حق متعلِّق به افراد خاصى است، بايد به آنها تحويل شود و تقسیم آن بین سایر کارکنان جایز نیست. 
625. ملاک حلیّت در دريافت حقّ‌الكشف، قانون و مقررات است و ارتباطی به رضایت صاحب كالا ندارد. 
626. قید نمودن نام كاركنان گمرك در ليست كاشفان برای تسريع در پرداخت حقّ‌الكشف، تابع قانون و مقررات است و تخلف از آن جايز نيست. 
627. دريافت حقّ‌الكشف كالاى قاچاق، توسط مأمورانى كه در عمليات كشف حضور نداشته‏اند، ولى به نحوى، اسامى آنان در صورت‌جلسه كشف، قيد مى‏گردد، چنانچه مطابق مقررات، حقّى به آن‌ها تعلق نمى‏گيرد، جايز نيست و موجب ضمان است.
628. درج عناوین "بلاصاحب" و يا "صاحب متوارى" در صورت معلوم بودن صاحب کالای قاچاق کشف شده، جایز نیست. 
629. هر نوع تصرف و استفاده از كالاى قاچاق توقيفی، بايد برابر قانون و حكم مرجع قضائی باشد.
630. چنانچه بعد از كشف كالاى قاچاق، مالك مال را جريمه نموده و وجه دريافت شده را به عنوان "حقّ‌الكشف" به مأموران پرداخت نمايند، با توجه به عدم رضايت مالك مال، در صورتی‌که اخذ جريمه و مصرف آن برابر قانون و حكم مرجع قضائی باشد، اشکالی ندارد .
631. استفاده از اموال قاچاق فاسد شدنی"بلا‌صاحب" يا "صاحب متوارى" داراى تاريخ مصرف، بدون اذن مرجع قضائی جايز نيست.
632. فروش اموال و كالاى قاچاق كشف شده توسط گمرك، به قيمتى پايين‏تر از قيمت رايج به کارکنان انتظامی ج.ا.ا.، در صورتى‌كه برابر قانون و دستور مرجع قضائی باشد، اشكال ندارد.
633. كشف كالاى قاچاق از طريق انجام معامله صورى، تابع قانون و مقررات و اجازه مرجع قضائی است.
 
			</pre>
			<pre class="book-content" id="book-content-40">
				<b class="bold">انگشت نگاري و تطبيق عكس مدارك هويتي:</b>
				634. انگشت نگاري از بانوان و تطبيق عكس گذرنامه و ساير مدارك هويتي آنان، باید توسط کارکنان زن صورت پذیرد و انجام این امور توسط مردان - در صورت عدم حضور مأمور زن - با اجتناب از تماس و نظر حرام، اشكال ندارد.
			</pre>
			<pre class="book-content" id="book-content-41">
				<b class="bold">مراجعین و زنان متهم، ضعیف الحجاب و بی‌حجاب:</b>
				635. كاركنان مرد در مواجهه با ارباب‌رجوع زن داراي پوشش نامناسب، ابتدا بايد با رعايت شرايط، امر به معروف و نهي از منكر نموده و سپس نسبت به پذيرش درخواست يا شكايت وي اقدام نمايند. 
636. چنانچه در حين مأموريت، زني نسبت به مأمور مرد توهين و فحاشي نمايد، بايد ضمن حفظ خونسردی، با مساعدت مأموران زن، نسبت به دستگيري وي برابر قانون و مقررات اقدام گردد و در صورت عدم حضور مأمور زن، مأموران مرد باید با مساعدت خانم‌های حاضر در صحنه و در غیر این صورت، با استفاده از دستکش و حایل و رعایت موازین شرعی نسبت به دستگیری وی اقدام نمایند. 
637. مأموران مرد نبايد شخصاً نسبت به دستگيري زنانی که حجاب اسلامی ندارند، اقدام نمايند؛ مگر در مواقع ضروری و با رعایت موازین شرعی.

			</pre>
			<pre class="book-content" id="book-content-42">
				<b class="bold">گذرنامه:</b>
				638. در صورتی‌که تطبيق چهره با عکس، بدون کشف حجاب مقدور باشد؛ اجبار اتباع خارجی به كشف حجاب جايز نيست و در صورت ضرورت، باید از کارکنان زن استفاده شود.
639. ارائه اطلاعات شخصى مراجعان به افراد غير مسئول، بدون رضايت خودشان جايز نيست.
640. چنانچه شركت‏هاى هواپيمايى، برابر اختيارات قانونى به‏صورت دوره‏اى، بليط رايگان در اختيار واحدهاى مرتبط انتظامی ج.ا.ا. قرار مى‏دهند، در صورتی‌که پذيرش آن برخلاف مقررات و موجب وهن انتظامی ج.ا.ا. نباشد، اشكال ندارد.
641. در صورت مفقود کردن مدارك مراجعه‌کنندگان، باید خسارت وارده توسط فرد مقصر جبران گردد. 
642. کاربر اگر در اثر اشتباه، گذرنامه‏ متقاضى را با مشخصات اشتباهى ثبت و صادر نماید، در صورت تقصیر، ضامن هزينه صدور گذرنامه‏ جديد است.
643. گرفتن رشوه حتی از اتباع بيگانه براى تمديد پروانه مرزى يا گذرنامه‏ و تسريع در صدور آن، جایز نیست.

			</pre>
			<pre class="book-content" id="book-content-43">
				<b class="bold">اتباع بيگانه:</b>
				644. حتی‌الامکان طرد اتباع بیگانه باید با اطلاع خانواده آنان باشد و لازم است با رعايت مسائل امنيتى، به خانواده‏هاى آنان اطلاع داده شود تا گرفتار عسر و حرج نشوند.
645. مأموران در قبال اجرای قانون و تبعات ناشی از طرد اتباع بیگانه از قبيل بى‌سرپرستی عائله تحت تکفل يا احتمال فساد آنان، تكليف ندارند.
646. در مورد اموال اتباع بیگانه نظیر مغازه، منزل، اتومبيل و... كه هيچ‌گونه سندى در اين خصوص به نام آنان ثبت نشده است باید به دستور مرجع قضائی عمل شود.
647. در اجرای طرح طرد اتباع بیگانه باید تا حدّ‌امكان به گونه‌اى عمل شود كه حقّى از آن‌ها ضايع نشود و اتباع مطالبات خود را از كارفرمایانشان دریافت کنند و در صورتى‌كه مأموران برابر وظيفه عمل نموده و در تضييع حقوق افراد مذكور مقصر نباشند، مديون نيستند.
648. معطل شدن اتباع بيگانه به مدت چند روز از مرحله دستگيرى تا صدور حكم، در صورتى‌كه برابر قانون يا حكم قضايى باشد، اشكال ندارد.
649. طرد اتباع بيگانه مسلمان - با عنايت به مسلمان بودن آنها - و تحويل آنها به حكومت ظالم و ستمگر، با توجه به خطرات و تبعات سوء احتمالى براى آنها، در صورتى‌كه پليس بر اساس قانون اقدام نمايد، نسبت به تبعات احتمالى مذكور مسئوليتى ندارد.
650. اموال اتباع بيگانه بايد هنگام طرد، به ایشان تحويل شود و اگر در موارد استثناء تحویل و رساندن وسايل به آنها امکان نداشته باشد، بايد به دستور مرجع قضائی عمل شود.
651. مأموران هنگام طرد اتباع بیگانه با عنایت به میسر نبودن اداء دین توسط آنان، موظفند براساس دستور مقام قضائی اقدام نمایند.
652. به کارگیری اتباع خارجی در امور خدماتى و اجبار آنان به كار در زمان بازداشت بدون پرداخت دستمزد، جايز نيست.
653. نگهدارى اتباع بيگانه در بازداشتگاه به صورت مختلط، در مدت تشكيل پرونده تا صدور حكم قضايى جايز نيست.
654. اخذ هر گونه هزينه از اتباع بیگانه بابت جمع‌آورى و انتقال به مرز برای طرد از كشور، جايز نيست.
655. رعایت اخلاق و شئون اسلامی در طول مدت بازداشت اتباع بیگانه تا زمان طرد آنان از کشورلازم است.

			</pre>
			<pre class="book-content" id="book-content-44">
				<b class="bold">بین الملل:</b>
				656. عدم رعایت شئون اسلامی، ضوابط و مقررات و بی توجهی به همچنین صرفه‌جویی و حفظ بیت‌المال در هزینه‌کردها در سفر‌های خارج از کشور جایز نیست.
657. حفظ حیثیت و منزلت نظام مقدس جمهوری اسلامی ایران و صیانت از فرهنگ و ارزش‌های اسلامی و انقلابی در سفرهای خارجی لازم است.
658. رعایت مقررات کشور مقصد در صورتی‌که مخالف احکام و دستورات شرعی نباشد، لازم است. 
659. هنگام حضور کارکنان در کشورهای دیگر، حفظ انسجام اسلامی و همدلی ضرورت داشته و هرگونه اختلاف‌افکنی و تفرقه دینی، مذهبی و ملیتی جایز نیست.
660. در سفرهای خارجی استفاده از کارکنانی که خوف وقوع در مفسده برای آنان محتمل است، جایز نیست.
661. حضور در اماکن مغایر با شئون اسلامی و هرگونه تصویر‌برداری از مظاهر فساد که خلاف شرع می‌باشد، جایز نیست.
662.  اگر هدیه‌ای که توسط شرکت‌ها یا اشخاص به کارکنان داده می‌شود در برابر هدیه‌ای باشد که از بیت‌المال به آنان داده شده، هدیه دریافتی متعلق به بیت‌المال است.
663. اگر احتمال داده شود هدیه برای ترغیب گیرنده به انجام تبلیغ به نفع هدیه دهنده یا با هدف چشم پوشی و تغافل نسبت به انجام بعضی از امور باشد، گرفتن آن جایز نیست.
664. مسئولین مکلفند نسبت به آموزش احکام شرعی، امور عبادی، طهارت و نجاست، خوراک، پوشاک، خرید و فروش قبل از اعزام کارکنان به سفرهای خارجی اقدام نمایند.
665. وسائل و لوازمی که در هتل‌ها و رستوران‌های -  کشورهای اسلامی و غیر اسلامی- وجود دارد، از جمله ظروف غذا، حوله حمام و دستشویی، صابون و رختخواب پاک است؛ مگر آن‌که نجس بودن آن احراز شود.
666. دست دادن با غیراهل کتاب، همچنین تماس اشیاء با بدن آنها در صورتی‌که فاقد رطوبت باشد موجب نجاست نمی‌شود.
667. شركت در نماز جماعت اهل سنّت و خواندن نمازهاى يوميّه با آنها از نماز واجب كفايت مى‌‏كند و اعاده نداشته و اختصاص به مسجد‌الحرام و مسجدالنّبى ندارد، بلكه در ساير مساجد هم كافى است.
668. نماز خواندن در كليساها اشكال ندارد، هر چند بدون اجازه آن‌ها باشد.
669. معامله با غیر‌مسلمان، اشکال ندارد. 
670. خرید و فروش ارز به خودی خود حرام نیست؛ ولی اگر خلاف مقررات دولت اسلامی باشد، جایز نیست.
671. نگاه کردن به نامحرم ولو غیر‌مسلمان حتی صورت و دست‌ها تا مچ، اگر مهیّج باشد حرام است.
672. نگاه کردن بدون قصد لذت به صورت و دستهای زن‌های اهل کتاب، در صورتی‌که نترسد که به حرام بیفتد اشکال ندارد. 
673. صرف غذا در رستوران غير‌مسلمانان در سفرهاى خارجى در صورتى‌كه از مواد گوشتى نباشد و علم به نجاست يا حرمت آن مواد ندارند، اشكال ندارد.

			</pre>
			<pre class="book-content" id="book-content-45">
				<b class="bold">ديپلماتيک:</b>
				674. امر به معروف و نهی از منکر اتباع بیگانه با رعایت شرایط آن، واجب است.
675. رعايت اخلاق و آداب اسلامى در برخورد با اتباع بيگانه و افراد غير مسلمان الزامى است.
676. هیچگونه مصونيتى كه اتباع خارجی را مجاز به انجام عمل منافى عفت در انظار و اماکن عمومى نمايد، وجود ندارد و ماموران باید به وظیفه قانونی خود عمل نمایند.
677. دريافت هرگونه هدیه حتّی خوراكى، عطر، خودكار از ديپلمات‏ها و يا ديگر اتباع بيگانه جایز نیست.
678. مأموران در برخورد با اتباع خارجى كه به طور قانونى به كشور وارد مى‏شوند و در جريان سفر به استان‏ها، جهت تماشاى آثار هنرى وارد مساجد مسلمانان مى‏شوند؛ برای جلوگیری از ایشان وظيفه‌اى ندارند.
679. مأموران هنگام مواجهه با كارمندان ايرانى شاغل در سفارتخانه‏ها که اقدام به تهيه و توزيع ابزار فساد براى سفارتخانه مى‏نمايند؛ موظفند فرد مورد نظر را به مراجع قضايى معرفى نمایند تا برابر قانون با وى رفتار شود.
680. چنانچه كاركنان نمايندگى‏ها در ساختمان نمايندگى‏هاى خارجى مرتكب جرمى شده يا براى نواميس ايرانى ايجاد مزاحمت نموده و يا در حضور مراجعان ايرانى، شرب‌خمر نمايند، مأموران موظف هستند در خصوص جرايم علنى و ايجاد مزاحمت از سوى آنان براى نواميس ايرانى، آن‌ها را به مراجع قضايى معرفى نمایند تا برابر مقررات با آنان رفتار شود.
681. به هنگام تقارن مراسم مذهبى و سوگوارى ايرانيان با مراسم جشن اتباع خارجى مقيم ايران، در صورتى‌كه برگزارى مراسمات جشن و سرور موجب وهن و بى‌حرمتى به شعائر اسلامى است، مأموران موظف هستند برابر با حکم مرجع قضائی اقدام نمایند.
682. مأموران پلیس دیپلماتیک وظیفه تجسس و تفحص در خصوص ارتباط خویشاوندي اعضاء دیپلماتیک را ندارند؛ مگر با حکم مرجع قضائی. 

			</pre>
			<pre class="book-content" id="book-content-46">
				<b class="bold">اطلاعات و امنیت عمومی:</b>
				683. نشر، بيان و افشای اطلاعات شخصى و محتویات پرونده متهمان برای دیگران جايز نيست.
684. تراشيدن محاسن و استفاده از لباس‌های غیر متعارف براى كاركنانى كه مجبور هستند در حین مأموریت‌های محوله ظاهر خود را شبيه افراد سوژه نمايند، مانعی ندارد.
685. تحقيق و تجسس از فساد اخلاقى سوژه، حتی اگر تنها راه شناسايى يا كشف تخلف امنيتى يا مالى سوژه هم باشد، جايز نيست؛ مگر آن‌كه مقام قضائی ضرورت آن را تشخيص داده و دستور بدهد.
686. ارتكاب حرام نظیر تشبه به كفار و افراد فاسد براى دسترسى به اطلاعات جايز نيست؛ مگر آنكه مصلحت اهمى (مثل لو رفتن ماموریت و حفظ جان) در بين باشد. 
687. بازبينى عكس و فيلم‏هاى مستهجن و گوش كردن به نوار موسيقى حرام كشف شده از متهمان توسط کارکنان غیر مسئول حرام است.
688. تن ‌پیمایی به منظور انطباق وضعيت فيزيكى متهمان با مشخصات اعلامى از سوى قربانيان تجاوزات جنسى توسط کارکنان ناهمگن و غیر مرتبط، حرام است.
689. مستند سازى از پرونده خانه‏هاى فساد و فحشا و فيلم‌بردارى از صحنه‏هاى مستهجن توسط مأموران، بدون دستور قضائی جايز نيست.
690. تماشاى فيلم‏های رابطه نامشروع، جهت شناسايى افراد مجرم فرارى، براى مأموران، بدون دستور قضائی جايز نيست.
691. بازرسی بدنی افراد دوجنسه باید توسط مأموران همجنس و در مواقع غیر قابل تشخیص با استفاده از حائل و اکتفا به اقل رویت و تماس صورت گیرد. 
692. افشای مستند، فیلم و عکس و هرگونه اطلاعات تهیه شده در راستای انجام ماموریت ولو در اماکن عمومی، جایز نیست. 
693. کوتاهی در نظارت بر واحدهاي صنفی، اقامتی و اماکن عمومی و جلوگیري از ترویج فساد، ناهنجاری‌هاي اخلاقی و اجتماعی جایز نیست.
694. چنانچه مأموران به دلیل بی‌توجهی درحین انجام بازدید، بازرسی و اجراي قانون خسارتی وارد نمایند، ضامن خواهند بود.
695. اعمال نظارت و بازدید از واحد‌هاي صنفی مختص بانوان مانند آرایشگاه‌هاي زنانه یا مراکز ورزشی ویژه بانوان، بایستی توسط مامور زن انجام گیرد و در صورت ضرورت و نبود مأمور زن با رعایت کامل موازین شرعی و پرهیز از نگاه حرام و تجسس توسط مأمور مرد بلامانع است.
696. استفاده از عناوین و اسامی ارزشی در اماکنی که موجب وهن شعائر و مقدسات دینی می‌شود و همچنین استفاده از اصطلاحات بیگانه، چنانچه ترویج فرهنگ بیگانه محسوب شود، جایز نیست.
697. بررسی محتواي مجرمانه ابزارهاي الکترونیکی مانند گوشی تلفن، تبلت و... متهمان بدون دستور مرجع قضائی جایز نیست.
698. از به‌كار‌گيرى کارکنان مجرد و يا وظیفه در ماموریت‌های تخصصی پليس امنيت اخلاقى، در صورتی‌که احتمال فساد و انحراف آنان در ميان باشد، حتی‌الامکان بايد اجتناب شود.
699. پیگیری موارد مخفی توسط مأموران امنیت اخلاقی، بدون اذن مرجع قضائی جایز نیست.
700. به غیر از مواقع ضرورت از قبیل عدم دسترسی به مامور زن برای برخورد با بدپوششی و کشف حجاب زنان خیابانی لازم است از مأمور زن استفاده شود.
701. ارائه اقلام ضاله و ضد فرهنگی براي آموزش یا توجیه دیگران در صورتی جایز است که:
الف) افراد اهلیت داشته و مرتبط با کار آنان باشد. 
ب) خوف مفسده براي آنان متصور نباشد.
 ج) با رعایت قانون و مقررات مربوط باشد.
702. استعمال مواد مخدر يا مشروبات الكلى توسط مأموران، به منظور اختفاى هويت در معاملات صورى جايز نيست؛ مگر آن‌كه به تشخيص مقام قضائی، ضرورت غير قابل اغماض وجود داشته باشد و وى حكم نمايد. 

			</pre>
			<pre class="book-content" id="book-content-47">
				<b class="bold">فتا:‏</b>
				703. افشای اخبار و اطلاعات حریم خصوصی افراد جایز نیست.
704. واجب است مدیران و مسئولین مربوط نسبت به کنترل، راهنمایی و نظارت مستمر بر متصدیان رصد و کنترل سایت‌هاي معاند سیاسی و ضد‌اخلاقی و... که الزاماً مقدمه آن مشاهده متون ضاله، تصاویر و متون مبتذل و مستهجن است، اقدام نمایند. 
705. جرم‌يابي در فضاي‌مجازي نظیر جستجوي تصاوير و فيلم‌هاي مستهجن توسط کارکنان غیر مسئول جایز نیست. 
706. بررسی تجهیزات رایانه‌ای، حافظه جانبی و گوشی همراه متهمین زن توسط کارکنان مرد، در صورت وجود کارکنان زن جایز نیست.
707. دسترسی به اطلاعات و حساب‌های افراد جهت حفظ و صیانت از آنان، در صورتی‌که خود افراد رضایت نداشته باشند، جایز نیست.
708. استفاده از فضاي ‌مجازي يا شبکه‌هاي اجتماعي براي کارکنان، در صورتی‌که منع قانونی داشته باشد؛ جایز نیست.
709. استفاده کاری از کانال‌های ماهواره‌ای گروه‌های ضد انقلاب برای تامین نیازمندی‌های اطلاعاتی، در چارچوب ماموریت اشکال ندارد.
710. چت کردن با هویت جعلی برای گرفتن اطلاعات، اگر از طریق راست‌گویی راهی یافت نشود و با توریه هم کاری از پیش نرود و مصلحت اهمی مثل حفظ جان انسان بی‌گناهی در بین باشد، اشکال ندارد.
711. گرفتن اطلاعات از طریق ماهواره، با هدف تسلط بر روش‌‌‌های اطلاعاتی دشمن یا اطلاع از رواج فساد توسط دشمن در صورتی‌که دفاع یا پیشگیری از خطر باشد، اشکال ندارد.
712. استفاده شخصی کارکنان از اینترنت سازمانی جایز نمی‌باشد و موجب ضمان است مگر با اجازه مسئول صاحب اختیار.

			</pre>
			<pre class="book-content" id="book-content-48">
				<b class="bold">بهداشت و درمان:</b>
				713. ارجاع بیمار به پزشک عمومی و متخصص غیرهمجنس در صورتی‌که معاینه، مستلزم لمس و نگاه حرام باشد، جایز نیست، مگر در موارد اضطرار.
714. مسئولین بیمارستان‌ها و دیگر مراکز درمانی برای مراجعه کنندگان بدحجاب می‌بایست در مبادی ورودی نسبت به تهیه چادرهای بسته بندی شده و تمیز اقدام نمایند. 
715. در صورتی‌که فروش داروهای اضافه توسط بیمار، منع قانونی نداشته باشد، فروش یا بخشیدن آنها به دیگران اشکال ندارد.
716. پزشک مراکز درمانی در صورت مراجعه دوستان، فامیل و بیماران مستمند می‌تواند سهم حق معاینه خود را دریافت ننماید ولی نسبت به سهم درمانگاه اختیاری نداشته و بیمار نسبت به سهم درمانگاه ضامن می‌باشد.
717. در بخش‌هاي تشخیصی – درمانی مانند رادیولوژي و سونو‌گرافی، ام آر آي، سی تی اسکن و تزریقات و ... باید امکانات لازم براي تفکیک بیماران مرد و زن و همگن بودن پزشک و پرستاران پیش‌بینی گردد. 
718. ورود کارکنان مرد به بخش‌های ویژه زنان در مواقع نیاز، باید با هماهنگی قبلی و با رعایت جوانب شرعی باشد.
719. در انجام اقدامات درمانی – تشخیصی به منظور رعایت موازین شرعی، باید به نحوي عمل شود که اقدامات پزشکی مزبور در حضور و در معرض دید افراد دیگر صورت نگیرد.
720. رعایت پوشش اسلامی در مراکز درمانی توسط مراجعه کنندگان و کارکنان مرد و زن لازم است و مسئولان نیز باید براین امر نظارت نمایند.
721. واگذاري اسرار و اطلاعات خصوصی مندرج در پرونده بیمار در امور غیر مرتبط با معالجه یا حفظ جان بیماران به افراد غیر مسئول جایز نیست.
722. اقدامات تشخیصی و درمانی بانوان، اگر مستلزم نگاه به غیر صورت و دست‌ها و یا لمس بدن بیمار است باید توسط پزشک زن انجام شود؛ مگر در موارد ضروري، با رعایت موازین شرعی.
723. چنانچه انجام اقدامات تشخیصی – درمانی بانوان توسط پزشک غیر همجنس ضروري است؛ باید در تمامی مراحل، یک پرستار زن یا یکی از محارم بیمار حضور داشته باشد.
724. آزمایش تشخیص اعتیاد باید به روشی انجام شود که مستلزم نگاه مستقیم به عورت نباشد و در صورت ضرورت، این امر با نگاه غیر مستقیم – مانند استفاده از آینه - انجام پذیرد.
725. لمس یا نگاه به عورت بیمار، حتی براي پزشک همجنس جایز نیست؛ مگر در صورتی‌که بدون لمس و نگاه، معاینه و معالجه وي ممکن نباشد.
726. اگر پزشک در هنگام انجام عمل جراحی یا درمانی سهل‌انگاري نموده و یا به عملی که در تخصص وی نیست، اقدام نماید و این کار باعث تشدید بیماري، بروز عارضه جدید یا منجر به فوت بیمار گردد، فرد مقصر ضامن است. 
727. استفاده از دفترچه بیمه درمانی دیگران جنبه حق‌الناس داشته و جایز نیست و موجب ضمان است.
728. لازم است پرستاران با احکام ضروري شرعی از قبیل تیمم، وضو و غسل جبیره آشنا باشند تا در صورت نیاز، بیماران را مساعدت نمایند.
729. صدور و درخواست گواهی پزشکی برخلاف واقع، جایز نیست.
730. لقاح آزمایشگاهی به لحاظ شرعی مانعی ندارد؛ ولی باید در طی مراحل انجام آن، از لمس و نگاه حرام اجتناب شود.
731. در مراکز درمانی، زایمان و سزارین فقط باید توسط متخصص زن انجام شود؛ مگر در موارد اضطراري و غیر قابل اجتناب.
732. از بین بردن جنین در هر یک از مراحل شکل‌گیری آن حرام و در مواردی مستوجب دیه است.
733. هرگاه در بیمارستان، پزشک یا پرستاري شاهد صحنه احتضار یک بیمار باشد، باید او را رو به قبله کند و در این خصوص، کسب اجازه از او یا همراهانش لازم نیست.
734. مراجعه به پزشک غیر همجنس در صورتی‌که در مورد يک بيماري، پزشک هم‌جنس وجود ندارد يا تخصص کافي را نداشته و يا مراجعه به پزشک هم‌جنس مشقت داشته باشد، اشکال ندارد. ولی در انجام معاینه بايد به مقدار ضرورت لمس و نظر اکتفا شود؛ یعنی اگر از طريق آيينه يا دستگاه يا با دستکش مي‌توان به هدف رسيد، بايد به همان اکتفا کرد. 
735. انجام عمل جراحی زیبایی به وسیله پزشک غیر همجنس جایز نیست، مگر در موارد ضروری.
736. بیمارانی که از نظر عرف، مرده به شمار می‌آیند، ولی از نظر علم پزشکی زنده‌اند، حکم انسان زنده را دارند و کشتن آنها جایز نیست. 
737. نگاه کردن به عکس مردان و زنان غیر‌مسلمان، که در کتاب‌های تخصصی رشته درسی به صورت نیمه عریان وجود دارد، اگر خوف ترتب مفسده در آن وجود نداشته باشد، اشکال ندارد.
738. آلت و عورت مصنوعی حکم عورت واقعی را ندارد و نگاه کردن و لمس آنها اشکال ندارد، مگر آنکه به قصد ریبه بوده و یا موجب تحریک شهوت شود.
739. تضعیف ارزش‌های اسلامی به بهانه در‌آمدزایی مراکز درمانی جایز نیست و اولویت در خدمات‌دهی به کارکنان و خانواده‌های انتظامی و اقشار آسیب‌پذیر است.
740. در صورتی‌که راه‌‌های تشخیصی و درمانی که ضرر و هزینه کمتری دارند، ممکن باشد، انجام راه‌‌هایی که ضرر و هزینه بیشتری دارند، حتی به بهانه تسریع درمان و امثال آن، جایز نیست، مگر اینکه به بیمار اعلام شود و خود او راضی باشد.
 
741. در صورتی‌که پزشک معالج متدین انجام واجبات شرعی مانند روزه یا نماز ایستاده را به ضرر بیمار تشخیص قطعی دهد؛ روزه گرفتن و ایستاده نماز خواندن جایز نیست.
742. خون‌گيرى از بیمار یا متهم زن توسط پرستار مرد در صورتی‌که مستلزم لمس و نگاه حرام باشد، جايز نيست؛ مگر آن‌كه ضرورت غير قابل اغماض وجود داشته باشد.

			</pre>
			<pre class="book-content" id="book-content-49">
				<b class="bold">جذب و گزینش:‏</b>
				743. عدم رعایت ضوابط، معیارها و ملاک‌های گزینشی نظیر التزام عملی به احکام شرعی و ولایت فقیه، تقید به فرائض دینی و مبانی انقلاب اسلامی، حسن اشتهار و اصالت خانوادگی در جذب جایز نیست.
744. لازم است افزون بر رعایت شرایط مندرج در قانون و مقررات استخدامی، اولویت به افرادی مانند نخبگان، بسیجیان، فرزندان شهدا و فرزندان کارکنان و نیروهای حزب اللهی داده شود.
745. لازم است گزینشگران، محققان و کارشناسان ذی‌ربط از بین کارکنان دارای حسن سابقه، مجرب، آموزش دیده، مسلط و عامل به مسائل اعتقادی، سیاسی، اخلاقی، اجتماعی، فرهنگی و ..... نیز دارای سعه‌صدر و مقید به ضوابط قانونی، شرعی و آشنا با مصالح انتظامی ج.ا.ا. و انقلاب اسلامی انتخاب شوند.
746. مسئولان، کارشناسان و متصدیان جذب و گزینش، پیش از به‌کارگیری و همچنین در هنگام خدمت، افزون بر آموزش‌های تخصصی، باید احکام شرعی مبتلابه و مطالب اخلاقی لازم را طی دوره‌های آموزشی فرا گیرند.
747. در کشف و احراز صلاحیت اعتقادی و سیاسی افراد و شایسته سالاری باید بررسی و دقت لازم انجام گرفته و در این زمینه، اصل برائت، تساهل و تسامح به هیچ وجه جایز نیست.
748. لازم است درتحقیق و مصاحبه، پرسش‌ها در چارچوب موازین شرعی و به اقتضای هویت و شأن پلیس در تراز انقلاب اسلامی انجام پذیرد و از هر گونه سؤال و تجسس در امور شخصی و خانوادگی غیر مرتبط با عضویت در انتظامی ج.ا.ا. خودداری شود.
749. در صورتی‌که داوطلبین دلیل عدم موفقیت خود در گزینش را جویا شوند، لازم است مسئولین مربوط نسبت به پاسخ‌گویی مستدل، اقدام نمایند. 
750. باید در نگهداری یا امحای اسناد و سوابق مربوط به افراد (در صورت استخدام یا عدم استخدام)، به گونه‌ای عمل شود تا اسرار و آبروی داوطلب محفوظ بماند و از دسترسی افراد غیر مرتبط و غیر مسئول به پرونده داوطلبان جلوگیری شده و در صورت سهل‌انگاری و رعایت نکردن، با متخلف برخورد جدی شود.
751. لازم است کلیه مراحل گزینش و استخدام، ضابطه‌گذاری شده و به گونه‌ای ساماندهی شود که هیچ‌ خلأ قانونی باقی نمانده و راه هر‌گونه اعمال سلیقه مسدود شود.
752. لازم است کلیه اقدامات جذب و گزینش در یک زمانبندی منطقی و مشخص انجام و از اطاله بی‌مورد در استعلام و تحقیقات محلی و از بلاتکلیفی داوطلب جلوگیری به عمل آید.
753. در صورت رد شدن و عدم گزینش داوطلبان، ترتیبی اتخاذ شود تا اعلام موضوع، موجب هتک حیثیت و ضربه خوردن شخصیت آنان در جامعه، فامیل، خانواده و دوستان نشود. 
754. هر یک از سازمان‌های نظامی و انتظامی باید به اجرای قانون مقررات استخدامی مربوط به خود متعهد باشند و تخطی از آن جایز نیست.
755. افشای اسرار فردی که با سابقه اعمال خلاف عفت عمومی جهت استخدام مراجعه نموده است، جایز نیست.
756. استخدام با مدرک جعلی حرام است و نسبت به حقوق دریافتی ضمان آور است. 
757. تقلب در طول تحصیل برای امتحانات کار درستی نیست و حقوقی که متناسب با مدرک تحصیلی دریافت می‌شود در صورتی‌که در استخدام، حقی از کسی ضایع نشده باشد و فعلا شرایط استخدامی را داشته باشد و مطابق وظیفه محوله عمل می‌کند، اشکال ندارد. 
758. در صورتی‌که گزینشگر با وجود گرایش‌های سیاسی انحرافی داوطلب در گذشته، اصلاح جدی و عملی وی را احراز نماید به نحوی که هیچ شبهه‌ای باقی نمانده باشد، جذب وی، بلامانع است.
759. عدم صلاحیت خانوادگی داوطلب استخدام به میزان تاثیر سوء شهرت خانواده بر موقعیت اجتماعی فرد و میزان تاثیرپذیری وی از خانواده، در پذیرش یا رد صلاحیت تاثیر دارد.
760. رد صلاحیت داوطلبان استخدام که به واجبات دینی تقید قابل قبولی ندارند؛ اشکال ندارد.
761. جذب داوطلبان استخدام عضو در شبکه‌های اجتماعی فاسد، مضل و ضدنظام که با مجوز نهادهای مرتبط و اطمینان از عدم تاثیرپذیری در آن فعالیت می‌کنند؛ بلااشکال است.
762. سوء شهرتی که موجب هتک حیثیت سازمان شود، مانع جذب است.
763. اعمال نفوذ در استخدام و مقدم کردن برخی متقاضیان بر اساس رابطه که موجب ضایع شدن حق کسی می‌شود، جایز نیست.
764. تحقیق و سوال درباره وابستگی دوستان و اقوام به ضد انقلاب و گروه‌های معاند به مقداری که در مسئولیت فرد دخالت داشته باشد، اشکال ندارد، ولی افشا جایز نیست.
765. در صورتی‌که در سیر تحقیقات بر اساس مقررات، عدم صلاحیت فرد، برای مسئول مربوط احراز شود، ادامه تحقیق جایز نیست.
766. سوال و مصاحبه، تحقیق و تفحص درباره عقاید افراد، شرکت در نماز‌جمعه، مرجع‌تقلید داوطلب و...، برای تعیین صلاحیت، در امور مرتبط با شرایط پذیرش و جذب، در چارچوب ضوابط و تا جایی که جنبه تجسس در احوال شخصی افراد پیدا نکند، اشکال ندارد.
767. در امر گزینش، ورود به مسائل اخلاقی غیر علنی، اسرار شخصی افراد شمرده می‌شود و جایز نیست، مگر در مواردی که ممکن است به مشکلات امنیتی منجر شود و یا به حیثیت سازمان و صلاحیت فرد لطمه وارد کند و در انجام وظیفه، تأثیر گذار باشد. در این صورت، ورود در حد ضرورت با رعایت موازین شرعی اشکال ندارد. البته افراد مامور در کشف و بررسی این امور باید نسبت به مسائل و موازین شرعی توجیه بوده و اهل تقوا و رعایت باشند. 
768. ملاک‌ سوال و تحقیق، درگزینش افراد، ضوابط و مقررات گزینش و استخدام و شرایط پذیرش است و اگر خارج از آن ملاک‌ها باشد، جایز نیست.
769. موضوع حجاب و پوشش مادر، خواهر و همسر داوطلب امری ظاهری و علنی است و تحقیق و پرس و جو در این زمینه اشکال ندارد.
770. در صورت پایین بودن شناخت اعتقادی داوطلب استخدام، راهنمایی وی و معرفی کتاب‌ها به او برای جبران و کسب صلاحیت جذب، اشکال ندارد.
771. ارائه تحلیل غلط مسائل سیاسی و اعتقادی به عنوان استفهام، و برای ارزیابی فرد داوطلب، اگر مستلزم گمراهی او نباشد، اشکال ندارد. (البته باید در پایان مصاحبه، تحلیل درست به داوطلب گفته شود)
772. برخورد غیرمتعارف و خارج از شئون اسلامی با داوطلب استخدام در فرآیند‌های جذب، جایز نیست.
773. زیرپاکشی از داوطلبین استخدام که به اعتراف گناه منجر شود، جایز نیست.
774. روانکاوی فرد برای کشف روحیات و آزمایش او، برای احراز شرایط پذیرش با رعایت موازین شرعی و حفظ حرمت و حیثیت او، اشکال ندارد.
775. یادآوری گناه داوطلب در مصاحبه، جایز نیست مگر درباره امور مرتبط و موثر در جذب. بر فرض آن که ضرورت اقتضا کند؛ در این صورت نیز باید به حداقل اکتفا شود.
 
776. معاینات پزشکی داوطلبان استخدامی در انتظامی ج.ا.ا.، با نگاه مستقیم، لمس و معاینه عورت و مخرج داوطلبان، جایز نمی‌باشد، مگر در مواردی که پزشک احتمال می دهد فرد مراجعه کننده دچار بیماری خاصی است که استخدام وی با داشتن این بیماری، ممنوع است و راهی برای احراز عدم ابتلاء به این بیماری، جز با معاینه مستقیم وجود نداشته باشد. 

			</pre>
			<pre class="book-content" id="book-content-50">
				<b class="bold">راهور:‏</b>
				777. تندخويى و توهين سهوی و ناخود آگاه نسبت به اشخاص، به علت فشار كاری جايز نيست و در صورت وقوع، تا حدّ امكان باید رضايت آن ها را جلب نمايد.
778. صدور برگ جريمه صورى بر اثر فشار مافوق و الزام مأمور به اين عمل غير واقعى برای بالا بردن آمار جريمه، جايز نيست و موجب ضمان مى‏شود.
779. چنانچه خودرويى بر اثر نقص فنى، به‌ناچار در محل" توقف ممنوع" پارك كند، جريمه نمودن وى توسط مأمور با علم به این‌که خودرو نقص فنی دارد، جايز نيست.
780. جابجايى كد تخلفات و تقليل جريمه، برای مراعات حال راننده جايز نيست.
781. استفاده و اجبار خودروهاى عبورى يا تاكسى در صورت كمبود خودروى سازمانى، جهت حضور در محل تصادف، در شرایط غیر بحرانی و بدون پرداخت اجرت، جایز نیست.
782. تأخير غیرموجه حضور پليس در محل تصادف، جایز نبوده و لازم است كه بدون سهل‌انگارى به وظايف قانونى خود عمل نماید.
783. خودروهای مورد استفاده پلیس راهور در امر اخذ آزمون رانندگی از متقاضیان گواهینامه باید بدون نقص فنی مؤثر در روند اخذ آزمون و سالم باشند. 
784. جريمه نمودن به دلیل ورود به محل عبورممنوع در صورتی که علامت یا تابلویی که نشان دهنده ممنوعيت عبور است، وجود نداشته باشد، جايز نيست.
785. کارکنان راهور هنگام مواجهه با خانم‌های بدحجاب و با آرايش بسيار غليظ که جهت دریافت خدمات مراجعه می‌نمایند، باید با رعایت شرایط، نهی از منکر نمایند.
786. براى نجات زن از خطر و در صورت نبود مأمور زن در تصادفی که شوهر اجازه دست زدن به همسرش را نمی‌دهد، اذن شوهر لازم نيست؛ ولى باید از تماس بدنى- جز در صورت ضرورت- خوددارى شود. 
787. اهمال و سهل‌انگارى مامور که منجر به صدور گواهى‏نامه براى فرد فاقد صلاحيت شود، جايز نيست.
788. مساعدت مأموران به برخى از شركت‌كنندگان آزمون آيين‌نامه رانندگى، در پاسخگويى به سؤالات جايز نيست.
789. نگاه با دقت و بدون ریبه به عكس و چهره زن جهت مطابقت گواهينامه وی در امر راهنمايى و رانندگى در صورت لزوم اشكال ندارد.
790. چنانچه خودروهاى متخلف به دليل اهمال و سهل‌انگارى در نحوه انتقال دچارخسارت شوند، مقصر ضامن خسارت است.
791. در صورت ضرورت توقیف و اعمال قانون خودروی حامل مواد فاسد شدنی، مامورین باید به گونه‌اى اقدام نمایند كه مواد فاسد نشود و در صورت عدم رعايت ضوابط و مقررات بايد توسط مقصر جبران گردد.
792. در صورتی که در هنگام انتقال وسيله نقليه توسط جرثقيل، مجدداً خسارتی متوجه خودرو ‌گردد، اضافه کردن خسارت به كروكى جهت استفاده از بيمه جايز نيست و در صورتى‌كه سهل انگارى موجب خسارت شده است، عامل اين كار ضامن است.
793. انتقال خودرو به پاركينگ توسط مامور، در صورتی‌که بر خلاف قانون باشد، جايز نيست و مامور ضامن هزينه مى‏باشد.
794. چنانچه خودروهاى سازمانى توسط وسایل خودروبر شخصى جابجا ‏شوند، لازم است هزینه مطابق مقررات پرداخت شود.
795. چنانچه توقيف خودروى متخلف در جاده، موجب سرگردانى و بروز مشكل براى راننده و سرنشینان شود در صورتی‌که توقيف برابر مقررات باشد، اشكال ندارد؛ ولی باید به گونه‌ای عمل نمایند که تهدیدی متوجه ایشان نباشد و حتی‌المقدور آن‌ها را به جای امن منتقل نمایند.
796. چنانچه راننده متخلفى، پس از اعمال قانون، تعادل روحى و روانى خود را از دست داده و در اثر اين امر، دچار سانحه گردد، در صورتی‌که مأمور برابر وظيفه قانونى عمل نموده     است، مقصر نيست. 
797. چنانچه راننده متخلف، در مقابل اعمال قانون توسط مأمور، اقدام به فحاشى به مسؤلان حكومتى یا فحاشى و بدزبانى به خدا و پیامبران و ائمه معصومین نماید؛ مامور مکلف است مراتب را برای رسيدگى به این امور (جرايم و تخلفات غيررانندگی) به مرجع قضايى گزارش نماید.
798. هر نوع تغییر در مقررات راهنمايى و رانندگی باید به مردم و مامورین اطلاع‌رسانی شود و در صورت عدم اطلاع مأمور از قوانین جدید در صورتى‌كه کوتاهی نموده و موجب ضايع شدن حق افراد شود، ضامن است.
799. عمل به قانون بر همه و از جمله مسئولان لازم است و پليس موظف است بدون تبعيض، برابر قانون با تخلفات، برخورد نمايد.
800. چنانچه گواهى‏نامه يك راننده متخلف توسط مأمور اخذ گرديده و پس از مدتى مفقود گردد، در صورتى‌كه مأمور در حفظ گواهى‌نامه كوتاهى نموده باشد، ضامن است.
801. چنانچه مأمور خودرويى را به اشتباه جريمه نموده و سپس به اشتباه خود پى‌ببرد، بايد جبران نمايد.
802. جریمه کردن خودرویی به صورت غیابی به دليل گزارش همكار مبنى بر تخلف، جايز نيست.
803. ترسیم کروکی برخلاف واقع به هر بهانه‌ای جايز نيست و كروكى بايد به دقت برابر آنچه اتفاق افتاده است، ترسيم شود.
804. وسیله نقلیه متخلّف توقیفی باید به نزدیک‌ترین پارکینگ منتقل شده و تحمیل هزینه اضافی بر راننده جایز نیست.
805. رانندگان وسایل نقلیه دولتی از جمله انتظامی ج.ا.ا. – به‌جز در موارد خاص و تعریف شده در مقررات – مکلف به رعایت قوانین می‌باشند و در صورت تخلّف، مأموران باید طبق مقررات إعمال قانون نمایند.
806. هنگام تصادف وسيله نقليه با حيوان، در صورتی‌که صاحب حيوان در محل حاضر نبوده و حيوان در معرض تلف شدن باشد، ذبح شرعی آن اشكال ندارد.
807. در صورت فحاشی از سوي رانندگان متخلّف، مأموران ضمن امر به معروف و نهی از منکر، باید از مقابله به مثل خودداري کرده و مراتب را صورتجلسه نموده و اقدام قانونی لازم را به عمل آورند.
808. بررسی ظاهري وضعیت معلولان زنِ متقاضی اخذ گواهینامه باید توسط زن انجام شود و در صورت لزوم انجام بررسی توسط مرد – اگر مستلزم نظر حرام و تحریک شهوت نباشد - مانعی ندارد.
809. حضور مأموران مرد در مدارس دخترانه، جهت آموزش فرهنگ ترافیک، در صورتی‌که مفسده‌اي دربرنداشته باشد، اشکالی ندارد.
810. در تصادفاتی که تشخيص و تعيين راننده امكان پذير نيست، اجبارکارشناس به تعيين يك فرد به عنوان راننده، جايز نيست. 
811. در صورتی‌که افراد در راه مانده در معرض خطر هستند، سوار کردن آن‌ها در خودروی سازمانی و نجاتشان با هماهنگی مقام مافوق اشکال ندارد.

			</pre>
			<pre class="book-content" id="book-content-51">
				<b class="bold">مبارزه با مواد مخدر:</b>
				812. چنانچه ماموران در حین بازرسی برای کشف مواد مخدر با وسایلی از قبیل سلاح و مهمات مواجه شوند باید نسبت به ضبط سلاح و مهمات و سایر اقلامی که نگهداری آن به موجب قانون جرم است، اقدام نمایند؛ ولی نسبت به ابزار غیر اخلاقی مبتذل در صورتی‌که صاحب خانه مروج آن نیست تکلیفی ندارند.
813. در بازرسی از خودروی مظنون به حمل کالای قاچاق یا مواد مخدر، لازم است به گونه‌ای عمل شود که موجب اتلاف وقت و اذیت و نارضایتی مردم نگردد.
814. در صورت اثبات بی‌گناهی افراد مشکوک به جاسازی مواد مخدر در داخل شکم، چنانچه اقدام به عکس‌برداری و رادیولوژی و مواجهه با مضرات اشعه ایکس و اتلاف وقت، بر اساس حكم مرجع قضائی بوده، مسئولیتی متوجه مأمور نمی‌باشد.
815. صرف احتمال جاسازی مواد مخدر در عورت یا عورتین، مجوز اقدام نامتعارف توسط مأمور بازرسی نمی‌باشد. 
816. در صورت ضرورت بازرسی به جهت احتمال جاسازی مواد در لباس زیر یا اطراف عورتین به منظور جلوگیری از کشف مواد مخدر، باید از مأمور همجنس استفاده شود و به گونه‌ای اقدام نماید که تا حدّ امکان، عورت دیده یا لمس نشود.
817. تن‌ پیمایی متهمان به این معنی که متهم را لخت نموده و گاهی دست به عورت و مقعد او می‌کشند و یا در صورت مشکوک بودن، دقت می‌کنند تا متهم، مواد مخدر یا اشیاء بُرنده و ممنوعه را به بازداشتگاه وارد ننماید، در صورتی‌که راه دیگری برای کشف مواد مذکور وجود ندارد و اهمیت کشف در نظر مسئولان محرز است، با رعایت حداقل تماس و نگاه، بلامانع است.
818. ترک نماز و روزه برای مأموران نفوذی در باندهای مواد مخدر یا گروه‌های مفسد، در حین انجام مأموریت جایز نیست؛ مگر آن‌که برای مأمور، خطر جانی در پی داشته باشد که در این صورت نماز را مطابق با شرایط اضطرار اقامه نماید.
819. تصرف در اموال مکشوفه بلاصاحب از قبیل خودرو، موادمخدر، حیوان حامل مواد، پول و ... بدون دستور مقام قضائی جایز نیست. 
820. در انجام معاملات صوری و شركت درجلسات باندهای مواد مخدر، ارتكاب خلاف، استفاده از مواد مخدر و مشروبات الكلى و انجام اعمال غيراخلاقى به منظور عدم افشای هویت برای مأمور نفوذی جايز نيست؛ مگر در صورت ضرورت غير قابل اغماض و با حكم مرجع قضائی.
821. ورود مواد مخدر در زندان‏ها توسط مأموران زندان، حتی بدون نيت سوء و به منظور جلب همكارى تعدادى از زندانيان و كسب اطلاعات بيشتر از آنان جايز نيست. 
822. به دام انداختن عامل توزیع مواد مخدر با قراردادن مواد در جیب وی به صورت مخفیانه هنگام بازرسی بدنی و پرونده‌سازی و محکوم نمودن وی جايز نيست و در صورت ارتکاب، بايد با مرتکب برخورد شود. 
823. تصرف در مواد مخدر مكشوفه که توسط يگان‏هاى انتظامى معدوم و آتش زده مى‏شود، جهت مصارف درمانى براى مأموران جايز نيست؛ ولى براى وزارت بهداشت و درمان- اگر ضرورت دارد- با حكم مرجع قضائی اشكال ندارد.
824. در صورت بروز خسارت به خودروی سازمانی در حين تعقيب و گريز قاچاقچيان، دریافت خسارت و ملزم كردن مجرمان به بيش از آنچه در قانون و مقررات ذكر شده است يا مرجع قضائی حكم نموده است، جايز نيست.
825. خوراندن مواد مسهل به افرادى كه مظنون به انبار سازى مواد مخدر در بدن هستند، بدون حكم مرجع قضائی جايز نيست.
826. نگاه به عورت متهمان بلعی و انباری توسط كارمند بهدارى و با نظارت مأمور به خاطر شستشو دادن معده فرد و تخلیه مواد ‌مخدر از مقعد وی جايز نيست؛ مگر آن‌كه ضرورت غير قابل اغماض وجود داشته باشد و مرجع قضائی حكم كند؛ ولى بايد از مأمور هم‌جنس استفاده شود.
827. چنانچه مواد‌ مخدر در شكم حيوانات جاسازى شده باشد، با حکم مرجع قضائی کشتن حیوان برای استخراج مواد اشکال ندارد.
828. ايراد خسارت برای دستيابى به مواد مخدر جاسازى شده توسط قاچاقچيان مواد جايز نيست، مگر آن‌كه ضرورت غير قابل اغماض وجود داشته باشد و مرجع قضائی حكم كند.
829. ملاك در مصرف تریاک برای فرد مریض، تشخیص پزشک، قانون و مقررات و حكم مرجع قضائی است. بنابراين، اگر مورد مذكور از اعمال قانون مستثنى شده است، دستگيرى وى جايز نيست.
830. استفاده از سگ‌های موادیاب در منازل اشكال ندارد؛ ولى افراد به وظيفه شرعى خود در رابطه با طهارت و نجاست عمل نمايند و مأموران موظفند طورى عمل كنند كه موجب اذيت و آزار و ناراحتى افراد بي‌گناه نشود.

			</pre>
			<pre class="book-content" id="book-content-52">
				<b class="bold">مبارزه با قاچاق كالا و ارز:</b>
				831. درج عناوین "بلاصاحب" و يا "صاحب متوارى" در صورت معلوم بودن صاحب کالای قاچاق کشف شده، جایز نیست. 
832. هر نوع تصرف و استفاده ازكالاى قاچاق توقيفی بايد برابر قانون و حكم مرجع قضائی باشد.
833. کالای قاچاق از قبیل چاى، شكر، برنج و... كه با قايق تندرو حمل مى‏شود، چنانچه هنگام دستگيرى در آب افتاده و از بين برود، در صورتی‌که تقصيرى صورت نگرفته باشد، مأمور مسئولیتی ندارد.
834. تقسیم كالاهاى مكشوفه (مثل برنج و...) که طبق دستور مقام قضايى در بين كاركنان انتظامى انجام مى‏گیرد، اشكال ندارد.
835. چنانچه كالاى قاچاقى در داخل يك خودرو كشف گردد و هيچ يك از سرنشينان خودرو، مالكيت مال مكشوفه را نپذيرد، بازداشت تمامى سرنشينان خودرو برابر قانون و با حكم مرجع قضائی جایز است.
836. چنانچه بعد از كشف كالاى قاچاق، مالك مال را جريمه نموده و وجه دريافت شده را به عنوان "حق‌ّالكشف" به مأموران پرداخت نمايند، در صورتی‌که اخذ جريمه و دریافت حق‌الکشف بنابر قوانین و مقررات مربوط باشد، بلا اشکال است.
837. دريافت حقّ‌الكشف كالاى قاچاق، توسط مأمورانى كه در عمليات كشف حضور نداشته‏اند، ولى به نحوى، اسامى آنان در صورت جلسه كشف، قيد مى‏گردد، چنانچه مطابق مقررات، حقّى به آن‌ها تعلق نمى‏گيرد، جايز نيست و موجب ضمان است.
838. استفاده از اموال قاچاق فاسد شدنی"بلاصاحب" يا "صاحب متوارى" که داراى تاريخ مصرف کوتاه هستند، بدون اذن مرجع قضائی جايز نيست.
839. چشم پوشى مأموران از توقيف نمودن كالاى قاچاق به خاطر کمی آن، در صورتی‌که مطابق مقررات، قاچاق محسوب مى‏شود، جايز نيست.
840. فروش اموال و كالاى قاچاق كشف شده توسط گمرك، به قيمتى پايين‏تر از قيمت رايج به کارکنان انتظامی ج.ا.ا.، در صورتى‌كه برابر قانون و دستور مرجع قضائی باشد، اشكال ندارد.
841. اجبار متهم به اجاره خودروی دیگر جهت حمل كالای قاچاق به مقر انتظامی ج.ا.ا. به منظور جلوگيرى از فرار وی و يا خودرو توقیفی جايز نيست؛ مگر در حال ضرورت و با دستور مرجع قضائی. 
842. چنانچه كالايى به ظن قاچاق، توقيف گرديده و پس از مدتى، با ارائه مدارك استرداد شود، در خصوص مدت توقيف كالا، در صورتى‌كه مأموران برابر وظايف قانونى خود عمل نموده و تقصير و سهل‌انگارى در كار نباشد، تكليفى ندارند.
843. خودداری و تخلف مأموران از عدم توقیف محموله قاچاق مخبران در قبال همکاری آنان و به منظور پیشرفت کار، جایز نیست و مأموران باید برابر وظايف قانونى خود اقدام نمايند.

			</pre>
			<pre class="book-content" id="book-content-53">
				<b class="bold"> مرزبانی:</b>
				844. نشستن بر سر سفره یا حضور در ضیافت‌هایی که در آن شرب‌خمر می‌شود، در ملاقات‏هاى مرزى جایز نیست. 
845. رعایت قوانین و مقررات و حقوق گمرگی در صورت خرید کالا توسط نظامیان هر یک از طرفین لازم است و تخلّف از آن جايز نيست. 
846. اقامه نماز مرزداران در داخل خاك كشور همسايه و در حين ملاقات‏هاى مرزى، اشكال ندارد.
847. شكار حيوانات وحشى حلال یا حرام گوشت در مناطق مرزى، با استفاده از سلاح و مهمات سازمانى جايز نيست.
848. استفاده از خودروهاى سازمانى در کارهای شخصی در مناطق مرزى كه امكان استفاده از خودروهاى ديگر وجود ندارد؛ براساس قوانین و مقررات و اجازه مسئولان، اشکال ندارد.
849. استفاده از غذا و نوشیدنی‌ها در ملاقات‌های مرزی با کشورهای همسایه تا زمانی که يقين به نجاست غذا و ظروف ندارند، محكوم به طهارت است و گوشت و فرآورده‏هاى گوشتى كشورهاى اسلامى نيز حلال است؛ مگر آن‌كه به نجاست يا حرمت غذا يقين پيدا شود كه در اين صورت، بايد پرهيز شود.
850. اقامه نماز در مكان‏هايى نظير پاسگاه‏هاى مرزى كه فاقد آب لوله‌كشى بوده و افراد براى تهيه آب با مشكلاتى روبرو هستند در هر صورت واجب است و اگر دسترسى به آب ندارند، تيمم نمايند و اگر كاركنان در اداى نماز كوتاهى و سهل‌انگارى مى‏نمايند، امر به معروف واجب است.
851. وسائل و لوازمی که در هتل‌‎ها و رستوران‌هاي – کشورهاي اسلامی و یا کشورهاي غیر اسلامی- وجود دارد، از جمله ظروف غذا، حوله حمام و دستشویی، صابون و رختخواب پاك است مگرآن‌که نجس بودن آن احراز شود.
852. استفاده مأموران مرزبانى از منابع آبی کشور همسایه برای وضو در صورتی‌که قانون و مقررات مربوط از اين كار منع ننموده باشد و از سوى افراد صاحب اختيار كشور همسايه، اجازه داده شود، اشكال ندارد.
853. در صورت نبودن مامور زن و دستور جلب و دستگیری زنان در ترددهای غیر مجاز مرزی، تماس بدنی با نامحرم حرام است؛ مگر در ضرورت غير قابل چشم‌پوشى مثل آنكه خوف خطر جانى براى مأمور داشته باشد.
854. اقدام به از بين بردن اسب يا شتر قاچاقچيان (كه در بعضى موارد، بلاصاحب هم هستند)، به صرف دستور فرمانده، جايز نيست؛ مگر آن‌كه ضرورت و مصلحت اهمى وجود داشته باشد و در هر صورت، موجب ضمان است.
855. در مأموريت‏هاى مرزى، اقامه نماز در زمین‌هایی که خط مرز به مرور زمان جابجا شده و مشخص نيست؛ صحيح است.
856. گرفتن هديه‏ از مرزبانان كشور همسايه، اگر قانون و مقررات از اين كار منع نموده است، جايز نيست.
 
857. باید جنازه مسلمان (اجساد معاندين، اشرار و قاچاقچيان در مرزها) را پس از تعیین تکلیف از سوی مرجع قضائی، برابر دستور شرع مقدس اسلام، غسل داده، حنوط و كفن كرده، بر او نماز خوانده و دفن نمود و نسبت به اموال آنان (مثل ساعت، موبايل، انگشتر، عينك و ...) نيز برابر حكم مرجع قضائی عمل شود.
858. هرگونه اختلاف و تفرقه مذهبی و دینی جایز نیست و مأموران مرزبانی باید در راستای حفظ اتحاد ملی، انسجام دینی و اسلامی، همدلی و همگرایی اقدام نمایند.
859. تأمین آب، برق و سوخت مورد نیاز پاسگاه از طریق اموال و املاك شخصی مردم بدون رضایت آنان جایز نیست.
860. دست دادن با نامحرم در هر نوع ملاقات و تحت هر شرایط، جایز نیست.
861. نگاه کردن به نامحرم ولو غیر مسلمان حتی به صورت و دست‌ها تا مچ، اگر مهیج باشد حرام است.

			</pre>
			<pre class="book-content" id="book-content-54">
				<b class="bold">آگاهی، تشخیص هویت:‏</b>
				862. شهرت به شرارت و خلافکاری مقتول، مانع از کشف و شناسایی قاتل وی نبوده و هرنوع قصور مأمور در انجام وظيفه جایز نیست.
863. لمس بدن ميت، با استفاده از دستكش توسط مأموران تشخيص هويت موجب غسل نمى‏شود.
864. مأمور بررسى تشخيص هويت، در صورت فراموشى غسل مس‌ميت واجب است به محض يادآورى انجام دهد و نمازهايى را كه یقین دارد با اين حالت خوانده است، اعاده نمايد.
865. پرتاب کردن جنازه متوفیان هنگام جابجایی آنان چنانچه به لحاظ عرفى بى‌احترامى به جنازه ميت مسلمان به حساب مى‏آيد، حرام است.
866. ديدن جسد كفاره ندارد و مأموران نیز مشمول این حکم می‌باشند. 
867. بررسى وضعيت جسد زن باید توسط مأمور زن انجام شود اما استفاده از مأمور مرد در صورت عدم دسترسی به مأمور زن و وجود ضرورت اشكال ندارد.
 
868. جسدى كه سر آن تراشيده شده و پوشش وی طورى است كه مذكر يا مؤنث بودن آن قابل تشخيص نمى‏باشد در صورتى‌كه تعيين جنسيت ضرورى است، در صورت امکان به لمس با حائل (دستكش) اكتفا شود وگرنه رويت غير مستقيم بدون اشكال است و در نهايت، بايد با اقل رويت انجام پذيرد.
869. نگهدارى قطعه مُثله شده انسان برای ادامه تحقيق و كشف جنايت در صورتی‌که انجام تحقيقاتِ ضرورى و اثبات حق، مستلزم آن است، اشكال ندارد.
870. استفاده از پول همراه جسد برای تهيه وسيله نقليه توسط مأمور، حتی در صورتی‌که وسيله نقليه‏اى در اختيار وى نباشد؛ جايز نيست.
871. قطع يا شكستن انگشت جسدى كه انگشتانش جمع شده است، جهت انگشت‏نگارى جايز نيست؛ مگر ضرورت غير قابل اغماض وجود داشته باشد.
872. اعتراف گرفتن از متهم، با شکنجه و هرگونه آزار و اذیت جایز نیست.
873. استفاده از تلفن متهم جايز نبوده؛ مگر با رضایت وی يا ضرورتی مانند کشف جرم كه در اين صورت، بايد هزينه آن پرداخت شود.
874. ارتباط تلفنی مامور مرد با طرف مؤنث پرونده برای پیگیری سیر مراحل رسیدگی در صورتى‌كه خوف مفسده باشد، جایز نیست.
875. هدايت طرفين پرونده‏ به اخذ وكيلی خاص به منظور بهره‌بردارى از درصدى از حق وكالت جايز نيست و مأموران حقّ اجبار ندارند.
876. انگشت نگاری از زن باید توسط کارشناس زن و در نبود وی توسط مأمور مرد، با استفاده از حایل نظیر دستکش و اکتفای به حداقل تماس باشد.
877. اخذ اطلاعات با ارتكاب اعمال خلاف شرع از قبیل ضرب و جرح و... جايز نيست؛ مگر از متهمین جنایی و امنیتی با اذن مرجع قضائی‏.
878. حضور مأمور مرد در جلسه كالبد شكافى زن و نگاه كردن به جسد وى جايز نيست، مگر در صورت ضرورت و عدم خوف مفسده.

			</pre>
			<pre class="book-content" id="book-content-55">
				<b class="bold">پلیس زن:</b>
				879. اذن و رضايت شوهر برای به‌كارگيرى مأموران زن در ماموریت‌های ویژه که در راستای وظايف قانونى و سازمانى است، لازم نيست. 
880. صحبت زنان با همکار نامحرم تا حدی مجاز است که خوف مفسده نباشد.
881. استفاده از كارمندان زن در مأموريت‏هاى انتظامى بنابر نیاز سازمانی و براساس قانون و مقررات جایز است.
882. استفاده از چادر ملى توسط كاركنان زن اشكالى ندارد؛ ليكن اگر دستورالعمل ادارى خاصى براى پوشش زنان باشد، بايد رعايت گردد. 
883. آموزش میدانی كاركنان زن از قبیل صف‌جمع، دفاع شخصی، رزمی و مانند آن باید صرفا توسط اساتيد زن و دور از اشراف نامحرم انجام شود.
884. شركت كاركنان زن در صبحگاه مشترك همراه كاركنان مرد با رعايت دقيق ضوابط شرعى اشكال ندارد؛ ولى از انجام رژه خانم‏ها پرهيز شود.
885. استفاده كاركنان زن از لوازم آرايش در محل كار جايز نيست؛ ولی استفاده از زیورآلات در صورتى‌كه در معرض ديد نامحرم قرار نداشته باشد، اشکال ندارد.
886. در برخورد با متهمان زن باید از کارکنان زنی استفاده شود كه از توانايى لازم در مواجهه، برخوردار بوده و از مردان، جز در موارد اضطرار، استفاده نشود.
887. اگر مأمور زن متوجه ارتكاب جرم مشهودى توسط يك مرد گردد و قدرت جلوگيرى يا نهى از منكر نداشته باشد، مسئوليتى متوجه او نمى‏باشد؛ مگر در امور مهم و حياتى (مانند قتل نفس و ...) كه شارع مقدّس به هيچ وجه به وقوع آن راضى نيست و بايد به هر شكل ممكن از آنها جلوگيرى شود تا جائیکه برای مأمور خطر جانی نداشته باشد.
888. برای انتقال متهم زن لازم است از همراه زن و راننده زن استفاده شود و در صورت استفاده از راننده مرد، حتی‌الامکان باید دو مامور زن برای بدرقه متهم اعزام شوند. 
889. هنگام دلالت و راهنمایی متهمان زن باردار به كلانترى، با توجه به اين‌كه خطر سقط متصور است تمامی موازین شرعی و اخلاقی و ملاحظات احتیاطی رعایت شود و در صورت عدم رعایت، مأمور مقصر، ضامن جبران خسارت است.
890. کارکنان زن باید از بلند کردن ناخن و استفاده از البسه و کفش‌های غیرمتعارف خودداری نمایند.
891. نوع پوشش کارکنان زن انتظامی ج.ا.ا.، تابع دستورالعمل اداری مربوط است. 
892. حتی‌الامکان در انجام ماموریت، از جابجایی کارکنان زن به صورت انفرادي توسط راننده مرد خودداري گردد.
893. کارکنان زن، باید از استفاده از البسه و کفش‌های غیر متعارف و زینت و زیور آلات نمایان خودداری نموده و مجاز به استفاده از آرایش در محل کار نمی‌باشند.

			</pre>
		</div>

		<script src="./assets/scripts/app.js" type="module"></script>
	</body>
</html>
